<ion-header>
  <ion-toolbar>
    <ion-title> Mahşerin Dört Atlısı</ion-title>
    <ion-buttons slot="start">
      <ion-menu-button autoHide="false" color="light"></ion-menu-button>
    </ion-buttons>
    <ion-buttons slot="end">
      <ion-button routerLink="/profile">
        <ion-icon color="light" name="person-circle-outline"></ion-icon>
      </ion-button>
    </ion-buttons>
  </ion-toolbar>
</ion-header>
<ion-menu side="start" menuId="custom" contentId="main" class="my-custom-menu">
  <ion-header>
    <ion-toolbar color="#d92b11" class="right">
      <ion-button routerLink="/home" color="#d92b11">
        <ion-icon name="home" color="light" style="font-size: 20px;"></ion-icon>
      </ion-button>
      <ion-title>Kategoriler</ion-title>
    </ion-toolbar>
  </ion-header>
  <ion-content>
    <ion-list>
      <ion-item routerLink="/felsefe"> Felsefe </ion-item>
      <ion-item routerLink="/kisiselgelisim"> Kişisel Gelişim</ion-item>
      <ion-item routerLink="/tarih"> Tarih</ion-item>
      <ion-item routerLink="/ask"> Aşk</ion-item>
      <ion-item routerLink="/cocuk"> Çocuk</ion-item>
    </ion-list>
  </ion-content>
</ion-menu>
<ion-router-outlet id="main"></ion-router-outlet>
<ion-content>
  <div>
    <br/>
</div>
<div>
    <br/>
</div>
<div>
    Hümanizma ruhunun ilk anlayış ve duyuş merhalesi, insan varlığının en
    müşahhas şekilde ifadesi olan sanat eserlerinin benimsenmesiyle başlar.
    Sanat şubeleri içinde edebiyat, bu ifadenin zihin unsurları en zengin
    olanıdır. Bunun içindir ki bir milletin, diğer milletler edebiyatını kendi
    dilinde, daha doğrusu kendi idrakinde tekrar etmesi; zekâ ve anlama
    kudretini o eserler nispetinde artırması, canlandırması ve yeniden
    yaratmasıdır. İşte tercüme faaliyetini, biz, bu bakımdan ehemmiyetli ve
    medeniyet dâvamız için müessir bellemekteyiz. Zekâsının her cephesini bu
    türlü eserlerin her türlüsüne tevcih edebilmiş milletlerde düşüncenin en
    silinmez vasıtası olan yazı ve onun mimarisi demek olan edebiyat, bütün
    kütlenin ruhuna kadar işliyen ve sinen bir tesire sahiptir. Bu tesirdeki
    fert ve cemiyet ittisali, zamanda ve mekânda bütün hudutları delip aşacak
    bir sağlamlık ve yaygınlığı gösterir. Hangi milletin kütüpanesi bu yönden
    zenginse o millet, medeniyet âleminde daha yüksek bir idrak seviyesinde
    demektir. Bu itibarla tercüme hareketini sistemli ve dikkatli bir surette
    idare etmek, Türk irfanının en önemli bir cephesini kuvvetlendirmek, onun
    genişlemesine, ilerlemesine hizmet etmektir. Bu yolda bilgi ve emeklerini
    esirgemiyen Türk münevverlerine şükranla duyguluyum. Onların himmetleri ile
    beş sene içinde, hiç değilse, devlet eli ile yüz ciltlik, hususi
    teşebbüslerin gayreti ve gene devletin yardımı ile, onun dört beş misli
    fazla olmak üzere zengin bir tercüme kütüpanemiz olacaktır. Bilhassa Türk
    dilinin, bu emeklerden elde edeceği büyük faydayı düşünüp de şimdiden
</div>
<div>
</div>
<div>
    tercüme faaliyetine yakın ilgi ve sevgi duymamak, hiçbir Türk okuru için
    mümkün olamıyacaktır.
</div>
<div>
    <br/>
</div>
<div>
    23 Haziran 1941
</div>
<div>
</div>
<div>
    Sunuş
</div>
<div>
    <br/>
</div>
<div>
    Yıl 1914, mevsimlerden yaz. Avrupa'nın üstüne kara bulutlar çökmüş, fırtına
    koptu kopacak. İki büyük kampa ayrılmış ülkeler, endüstriyel rekabet,
    sömürgecilik çıkarları ve tarihsel hınçlardan kaynaklanan hesaplaşmaların
    peşindeler; o güne değin görülmedik etkinlikte ağır silahlarla donanmışlar,
    orduları hazır ol durumunda, askerlerinin elleri tetikte, gerginlik içinde
    bekleşiyorlar. Birçok kez diplomatik girişimlerle önlenmiş bulunan
    kaçınılmaz savaşın soluğu duyulmada. İnsanlığın gördüğü en büyük çatışmanın
    başlaması için bir kıvılcım yetecek.
</div>
<div>
    <br/>
</div>
<div>
    Ve o kıvılcımın parıltısı Saraybosna'dan geliyor: Bir Sırp milliyetçisinin
    Avusturya-Macaristan İmparatorluğu'nun vârisi Arşidük Ferdinand'ı
    tabancayla vurarak öldürmesi üzerine kıyamet kopuyor. Karşılıklı iki
    kamptan Avrupa ülkeleri peş peşe birbirlerine savaş ilan ediyorlar. Gençler
    sel gibi koşarak gönüllü yazılıyorlar, zamanın fotoğraflarında askerlik
    şubelerinin önünde gülerek sıraya girdiklerini görüyoruz; hepsi de
    yurtseverlik duygularıyla coşmuşlar, haklı tarafta olduklarını ve
    çatışmanın kısa sürede, kendi parlak zaferleriyle sonuçlanacağını
    düşünüyorlar. Oysa ilk şiddetli çarpışmalardan sonra siper savaşına
    dönüşecek ve tarihe I. Dünya Savaşı olarak geçecek olan boğazlaşma dört yıl
    süreyle o güne değin insanlığın gördüğü en geniş çaplı kıyımlara neden
    olacak, bittiğinde geriye uçsuz bucaksız ölüm tarlaları bırakacak ve o
    tarlalara yirmi yıl sonraki II. Dünya Savaşı'nın tohumları atılacaktır.
</div>
<div>
</div>
<div>
    O sıralar Paris'i mesken tutmuş olan ünlü İspanyol gazeteci ve romancısı
    Vicente Blasco Ibañez tanık olduğu tüm bu olayları, ülkelerin çatışmaya
    sürüklenişini, savaşın arifesini, patlak verişini, Almanya'nın Belçika'yı
    istila edişini, Fransa'nın savunmasını örgütleyişini, iki taraflı korkunç
    kayıplara neden olan o ilk Marne Çarpışması'nı ve orduların siperlere
    gömülüşünü Mahşerin Dört Atlısı adını verdiği romanında aktarır.
</div>
<div>
    <br/>
</div>
<div>
    Geçmişi irdeleyen bir tarihsel roman değil, dosdoğru yaşanılan tarihin
    güncelinden kaynaklanan ve canlılığını yüz yıla yakın süre sonra aynen
    koruyan bir yapıttır Mahşerin Dört Atlısı. Baştan sona insan kitlelerinin
    gerçeklerine dayanır, sahici trajik olayların sıcaklığını ve dehşetini
    yaşatır okura, hatta yer yer savaş röportajı kıvamında gelişir. Ancak,
    özyaşamöyküsü ağırlıklı olmakla birlikte, olaylar tutku ve aile
    ilişkileriyle örülmüş sağlam, ustalıklı bir roman kurgusu çerçevesinde
    anlatılır. Aşkları savaşın ezici gerçeğiyle yüz yüze kalan Julio ile
    Margarita'nın çevresinde Paris sokaklarından gelip geçen ya da savaş
    alanlarından kopup gelmiş çok sayıda ikinci derecede kişiyle tanışırız. O
    özenli tiplemenin kahramanları öylesine canlı, öylesine inandırıcıdırlar
    ki, giderek sanki hayatımızın bir noktasında karşılaştığımız kişilere
    dönüşüp, belleğimizden bir daha ayrılmazlar.
</div>
<div>
    <br/>
</div>
<div>
    Yapıtta hiçbir şey fanteziye ya da rastlantıya bırakılmamıştır, öykünün
    Paris'in "Kefaret Şapeli"nde başlaması bile: Çünkü Mahşerin Dört Atlısı
    aslında baştan başa bir kefaret öyküsüdür, iki kuşak Desnoyers'lerle
    Margarita'nın kefaretinin. Aynı zamanda bireyin yaşamında kovaladığı
    değerleri sorgulayışının, kendi kendisiyle
</div>
<div>
</div>
<div>
    hesaplaşmasının öyküsü. Ama her şeyden önce ve hepsinden sonra –yazarın
    Fransız ulusalcılığına coşkulu katılımına karşın– tarihi yorumlayan ve
    sorgulayan, savaş karşıtı bir yapıttır. Blasco Ibañez, ilk gençliğinden
    beri tanık olduğu Alman militarizmini çözümler, Kayzer II. Wilhelm'in
    kitlelerden ve aydınlardan destek bulan savaş heveslisi ideolojisine lanet
    okurken, yakın tarih meraklısı okura, 1928'de sona eren kendi yaşamına
    sığmayacak olan Nazizmin gelişmesinin ve II. Dünya Savaşı'nın ipuçlarını da
    sunmuş olur.
</div>
<div>
    <br/>
</div>
<div>
    Gerçek yaşamı elden gelen tüm nesnellikle, olduğu gibi yansıtmayı amaçlayan
    doğalcılık akımını izleyen bir romancı olan Vicente Blasco Ibañez,
    romantizm çağının anısını da belleğinden silmiş değildir. Kendi
    karakterinin o çağa yaraşır serüvenciliği bir yana, kesinkes taraftar
    olduğu, davasını benimsediği, hatta dünyada tanıtımını canıgönülden
    üstlendiği Fransızların ulusalcı coşkusu karşısında dört dörtlük bir
    romantizm sergiler: Ama bu bir yazınsal seçim değil, yazar için olayları
    yaşamanın kaçınılmaz bir biçimidir. Anlatımı geliştirdikçe, savaşın
    getirdiği kanlı boğazlaşma gerçeğinin, ulusalcılığın romantizmini ezip
    geçişini ön plana çıkartır. Onca adsız yiğitlikten geriye kalan yalnız
    "ecel tarlaları" olacaktır. 1916'da, savaş siperlere sinmiş, zaferi kimin
    kazanacağı belirsizken, şöyle noktalar çözümlemesini:
</div>
<div>
    <br/>
</div>
<div>
    "Savaş nasıl biterse bitsin, kötü bitmiş olacaktır. Mahşer ejderhası
    sakatlansa bile, birkaç yıl sonra yeniden canlanacak ve insanlara sonsuza
    değin eşlik edecektir."
</div>
<div>
    <br/>
</div>
<div>
    *
</div>
<div>
</div>
<div>
    Mahşerin Dört Atlısı'nda Vicente Blasco Ibañez (1867-1928) yaşamının iki
    temel deneyimini anlatır. Kendisi 1914 yılında Paris'te ömrünün bir karar
    anını yaşamaktadır: Maddi ve manevi gücünü tüketen olağanüstü bir serüvene
    atıldığı Yeni Dünya'dan dönmüş, doğduğu Avrupa'ya ve her zamanki yazarlık
    yaşamına yeniden sahip çıkmıştır. Ama o sırada savaş patlak vermiştir. Günü
    gününe yaşadığı insanlık trajedisini işte yaşantısının o dönemini
    yansıtarak aktarır.
</div>
<div>
    <br/>
</div>
<div>
    Gerek romanın Arjantin'de geçen birinci bölümünde, gerekse Paris'te geçen
    daha sonraki bölümlerinde, anlatısının gerisinde kendisi vardır, ama
    birinci kişi olarak ortaya çıkmaz, romanının kişilerinde gizlenir: İlkin
    İspanyol kökenli toprak ağası ve hayvan yetiştiricisi Madariaga kendisidir,
    daha doğrusu bir süre için olmayı hedeflediği kişidir; sonraki bölümlerde
    savaş karşısındaki gözlemleyici ve yorumlayıcı tavrını devrimci Rus
    anarşist Tchernoff canlandırır. Romanın başkişisi Julio Desnoyers ise,
    savaş ortasında bile egzotik zevklerini elden bırakmayan Paris'te tango
    modasını yaymakta olan, kendi oğlu Julio'dan esinlenmiştir.
</div>
<div>
    <br/>
</div>
<div>
    Bu olağandışı özyaşamöyküsünü yeterince izleyebilmek için birkaç yıl geriye
    gitmek gerekir. Valencialı V. Blasco Ibañez bir İspanyol, bir Akdenizlidir,
    dolayısıyla bir coşku, tutku, gönül adamıdır.[1] Sözcüklerin ve düşlerin
    büyüsüne tüm varlığıyla kapılır. Yazarlığının yanı sıra kitleleri peşinden
    sürükleyen ateşli bir hatip, radikal eğilimli bir politikacı ve bir
    serüvencidir.
</div>
<div>
    <br/>
</div>
<div>
    Kırklı yaşlar onun zaten fırtınalı olan siyasal ve özel yaşamını altüst
    eder. 1907'de Doğu'yu simgeleyen Osmanlı'nın başkenti İstanbul'a yaptığı
    yolculuk, yaşamındaki
</div>
<div>
</div>
<div>
    <br/>
</div>
<div>
    kurulu düzene sırt çevirip uzaklaştığı, yepyeni dünyalara açıldığı bir
    dönemin başlangıcı olur.
</div>
<div>
    <br/>
</div>
<div>
    Yazar 1909'da Güney Amerika yollarına düşer: Arjantin, Şili ve Paraguay'da
    konferanslar verecektir; söz sanatının doruğuna ermiş bir ünlü gazeteci ve
    romancı olarak hepsinde kalabalıkların büyük ilgisiyle karşılanır, yüz
    kadar ateşli konuşma yapar. Turnesi iki-üç yıl sürecek, İspanyolca
    konuşulan tüm ülkeleri dolaşacaktır. Ve Blasco Ibañez, Yeni Dünya'nın engin
    ufkundan fazlasıyla etkilenir; keşfedilmeyi, yaşanmayı bekleyen uçsuz
    bucaksız ıssız toprakların çağrısını yüreğinde duyar, damarlarında o kıtayı
    zamanında keşfedip bin bir zahmetli serüvenle yerleşime açmış olan
    conquistador[2] atalarının ateşini duyumsar, düzenli konferansçı kimliği
    kendisine dar gelmeye başlar:
</div>
<div>
    <br/>
</div>
<div>
    "Arjantin'i başka hiçbir konferansçının, hatta hiçbir seyyahın görmediği
    kadar iyi tanıdım, tropikal bölgelerden, en güneydeki donmuş topraklara
    değin. Kimi zaman, Buenos Aires'ten yolculuklarımı yönetmekte olan
    emprezaryo beni bir taşra ilinde falan ya da filan konferans salonunda
    dinleyicileri coşturuyor sanırken, bir gazete havadisinden yolumu
    değiştirmiş olduğumu, kuzeyde bir yerli kulübesinde Indio'ların
    göreneklerini incelemekte bulunduğumu haber alıyordu. Eski çağların
    conquistador'larının avare ruhu canlanıyordu sanki içimde. İlkel yerlerin
    çekimini, yabanıl toprakla mücadelenin ateşini duyumsuyor, Batı Hindistan'ı
    uygarlaştırmaya gelen ilk beyaz adamların girişimlerini hüzünle
    anımsıyordum. Bazı ünlü Arjantinliler düşüncelerimi sezerek çekici öneriler
    getirmekte gecikmediler: Neden sanki Arjantin'de kalıp toprağı işleyerek
    bir servet edinmiyordum? Başlangıçta olmaz dedim, ama giderek kendimi o
    olanaksız
</div>
<div>
</div>
<div>
    <br/>
</div>
<div>
    düşe kaptırdım: Bir süre için bile olsa milyoner olmak, bir işçi ordusunu
    yönetmek, dünyanın bir köşeciğinin görünümünü değiştirerek çölde
    yaşanabilir yerler yaratmak düşüne."
</div>
<div>
    <br/>
</div>
<div>
    Blasco Ibañez böylece turnesini yarıda keser, işitilmedik bir serüvene
    atılır: Arjantin'in tarım görmemiş bakir topraklarında yeni yerleşkeler
    kuracaktır. O amaçla kendi kenti Valencia'ya giderek gönüllü köylüler
    toplayıp oralara götürür ve 1910-1913 yılları arasında, biri güneyde,
    Patagonya'da, Rio Negro kıyısında "Cervantes", diğeri kuzeyde, tropikal
    bölgede, Uruguay ile Paraguay sınırında "Yeni Valencia" adını verdiği iki
    yerleşkeyi gerçeğe dönüştürür. İki yerleşke arasında dört gün dört gecelik
    tren yolculuğu vardır ve serüvenci yazar o yolculuğu sayısız kez yapar.
</div>
<div>
    <br/>
</div>
<div>
    Çilekeş ve çalışkan Valencia köylüleri kendi ülkelerinde edindikleri
    tekniklerden yararlanarak oralarda etkin sulama ağları kurar, toprağı
    özenle verimlileştirirler. O kentli politikacı ve aydın, yabanıl doğayla
    boğuşan, çoğu uygarlık nedir bilmeyen yerlilerle birlikte ömür süren bir
    yerleşkeci olup çıkmıştır.
</div>
<div>
    <br/>
</div>
<div>
    İşte kişiliğiyle, inançları ve değer yargılarıyla Mahşerin Dört Atlısı'nın
    birinci bölümüne egemen olan Kentauros Madariaga tipi böyle doğar:
    Yüzyıllar boyunca dünyanın uzak bir köşesinde bin bir zahmetle kendi
    gereksinim ve anlayışlarına uygun bir yaşamı geliştirmeye varlığını adamış
    ve o uğurda ölmüş nice İspanyol göçmeninin düşlerine bir saygı göstergesi
    olarak.
</div>
<div>
    <br/>
</div>
<div>
    Cervantes ve Yeni Valencia yerleşkeleri gelişir; ne var ki bu girişim yazın
    adamının başlangıçta düşündüğünden çok daha
</div>
<div>
</div>
<div>
    büyük bir güç ve çaba gerektirmekte, onu tüketmektedir. Dahası Arjantin
    Cumhuriyeti müzmin ekonomik bunalımlarından birine girer: Birçok kuruluş
    iflas eder ve bankalar kredilerini dondurduktan başka verdiklerinin de geri
    ödenmesini isterler. Blasco Ibañez ekonomik bakımdan çaresiz kalmıştır;
    üstelik o kırsal konumundan sıkılmıştır, yazın yaşamına geri dönmeyi, beş
    yıldır bir kenarda unuttuğu kalemine yeniden sarılmayı dilemektedir:
</div>
<div>
    <br/>
</div>
<div>
    "Endüstri ya da tarımla servet yapmak insanın tüm varlığını gerektiren bir
    şey. Bana düşen rol Amerika'nın tüm milyoner ailelerinin kökeninde bulunan
    öncülerden biri olmaktı. Onca özveriye değer miydi bu? Nice Güney Amerikalı
    ailede görüldüğü üzere, bir büyükbabanın biriktirdiği serveti torunlarım
    Montmartre'da harcasınlar diye niçin kendimi feda etseydim? Ve en önemlisi,
    kabul edemeyeceğim şey yazından sonsuza değin kopmak, giderek
    yerleşkecilerin kırsallığına yaklaşmaktı..."
</div>
<div>
    <br/>
</div>
<div>
    Blasco Ibañez böylece iki yerleşkesini uzun uğraşlar ve maddi kayıplarla
    elden çıkardı. 1914 yılı başlarında tasfiye işlemlerini tamamlamak üzere
    uzun süreyle Buenos Aires'e gitmesi gerekti. Sonra yaz başında, Yeni
    Dünya'yı anlatacağı bir dizi romanı zihninde tasarlamış olarak, gemiyle
    okyanusu aştı, Paris'teki kiralık evine döndü. Ama tarihin gelişimi onu
    başka, daha güncel bir yapıta yönlendirecekti: Bu olayların şöyle ya da
    böyle yansıyacağı Mahşerin Dört Atlısı'na.
</div>
<div>
    <br/>
</div>
<div>
    *
</div>
<div>
    <br/>
</div>
<div>
    <br/>
</div>
<div>
    Yazarın yaşamında tanık olduğu, bir politikacı olarak yakından izlediği ve
    Avrupa'yı giderek hızlanan bir tempoyla
</div>
<div>
</div>
<div>
    savaşa sürükleyen olaylar dizisinde temel gelişme 1890'da Alman tahtına
    Kayzer II. Wilhelm'in çıkışı ve Bismarck'ın görevinden alınışı olmuştu.
    Almanya'nın dış politikası birden rota değiştirmiş, yaşlı şansölyenin
    ustalıkla oluşturduğu ve yirmi yıl süreyle Avrupa'da barışı sağlamış olan
    karmaşık siyasal anlaşmalar ağına sırt çevrilerek, dünya egemenliğini
    amaçlayan tehditkâr bir dış politika benimsenmişti. Almanya ile Fransa
    arasındaki şiddetli ekonomik ve endüstriyel rekabetin yanı sıra, 1870
    Savaşı sonucunda Alsace-Lorraine bölgesinin Almanya tarafından ilhak
    edilmiş olması esasen iki ülke arasında sürekli bir güvensizlik ve
    gerginliğe neden olmaktaydı.
</div>
<div>
    <br/>
</div>
<div>
    Wilhelm'in ülkenin egemen sınıflarınca, hatta bazı üniversite öğretim
    üyeleri, kimi bilim adamları ve aydınlarınca desteklenen yayılmacı emelleri
    kısa sürede Avrupa'da bir kutuplaşmaya yol açmıştı: Bir yanda Fransa, Büyük
    Britanya, Rusya'dan oluşan Üçlü İtilâf, karşısında Prusya,
    Avusturya-Macaristan İmparatorluğu, Sırbistan'dan oluşan Üçlü İttifak.
</div>
<div>
    <br/>
</div>
<div>
    Savaş ortamı Avrupa'nın başlıca başkentlerinde elle tutulur bir gerginliğe
    ve tedirginliğe yol açmış, Osmanlı'nın giderek elden bırakmak zorunda
    kaldığı Balkan toprakları barut fıçısına dönmüştü. Ve o barut birden
    patladı:
</div>
<div>
    <br/>
</div>
<div>
    28 Temmuz'da Avusturya-Macaristan İmparatorluğu veliahdının Saraybosna'da
    öldürülmesi üzerine bu ülke derhal Sırbistan'a savaş açtı.
</div>
<div>
    <br/>
</div>
<div>
    30 Temmuz'da Rusya genel seferberlik ilan etti.
</div>
<div>
</div>
<div>
    1 Ağustos'ta Almanya, Rusya'ya savaş ilan etti; Fransa genel seferberlik
    işlemlerine başladı.
</div>
<div>
    <br/>
</div>
<div>
    3 Ağustos'ta Almanya Fransa'ya savaş açtı, ertesi gün Belçika'yı işgal
    etti. Aynı gün Büyük Britanya savaşa katıldığını bildirdi.
</div>
<div>
    <br/>
</div>
<div>
    Çatışma başlarken genelkurmaylar planlarını düşmanın hızla bozguna
    uğratılacağı inancına göre yapmışlardı, kimse yıllar yılı uzayacak
    yıpratıcı, tüm güçleri tüketici bir savaş beklemiyordu. Eldeki yepyeni,
    görülmedik etkinlikteki silahların yalnızca vurucu gücünü hesaplayanlar
    kendi ordularının da karşılaşacakları muazzam kıyımları beklemiyorlardı.
</div>
<div>
    <br/>
</div>
<div>
    İlkin Almanya, Schlieffen Planı uyarınca Fransa'ya saldırdı, Alman
    birliklerine General Moltke komuta ediyordu. General Joffre'nin
    komutasındaki Fransız ordusu arkadan sarılmamak için uzun süre geri
    çekildikten sonra, Paris'e yalnızca 70 km. uzaklıkta, Marne Nehri
    kıyısındaki kanlı çarpışmalar sonunda Alman saldırısını güçlükle
    durdurabildi. Çarpışmaya karşılıklı iki buçuk milyonu aşkın asker katıldı
    ve iki taraftan yarım milyonu aşkın kayıp verildi. Askeri uçaklar kentlerin
    ve savaş cephelerinin üstünde uçarak o güne değin görülmedik keşif ve
    propaganda görevleri üstlendiler.
</div>
<div>
    <br/>
</div>
<div>
    Marne Çarpışması 5-9 Eylül günlerinde gerçekleşti. General Joffre, Paris'te
    yeni bir ordu topladı. Vali Gallieni kentteki tüm taksileri görevlendirerek
    muvazzafları savaş alanına sürdü. O sayede Alman saldırısı savuşturuldu,
    Almanlar bir süre geri çekildiler, sonra bulundukları yerde ayak dirediler,
    böylece yıllarca sürecek bezdirici siper savaşı başladı.
</div>
<div>
</div>
<div>
    Mahşerin Dört Atlısı'nda anlatılan savaş olayları bunlar.
</div>
<div>
    <br/>
</div>
<div>
    Paris'te o gergin, o kaygılı, o cehennemi Ağustos ayında Blasco Ibañez için
    her şey apaçık ortadaydı. Bir yandan "saygısız Prusya militarizmi", öte
    yanda "İnsan Hakları'nın ve Victor Hugo'nun ülkesi", bir yanda "gericilik,
    mağara, kaba kuvvet", öte yanda "özgürlük, uygarlık": Bu denklem karşısında
    yansız kalması olanaksızdı ve gözlemlediği yerde yalnızca insanlık dışı bir
    yayılmacılık olayı görüyordu. Bugün baktığımızda bu kökten siyah-beyaz,
    iyi-kötü ayrımı tarihi basite indirgemek gibi görünüyor, ama unutulmamalı
    ki yazar "kendisininkiler"in ortasındaydı ve kendisininkiler saldırıya
    uğramıştı.
</div>
<div>
    <br/>
</div>
<div>
    Derhal kendi başına, kendi arzusuyla, kafasını ve kalemini Fransa'yla
    müttefiklerinden yana seferber etti. Savaş üstüne yazdığı yazılar
    İspanya'da ve Amerika'da yayımlanmaya başladı: Yazar Fransızlara
    hayranlığını, İtilaf Devletleri'nin zaferine olan inancını belirtiyor, ama
    aynı zamanda savaşın uzun ve tüketici olacağı kehanetinde bulunuyordu.
</div>
<div>
    <br/>
</div>
<div>
    Çatışma başladıktan dört ay sonra haftalık bir yayının ilk sayısını ortaya
    çıkardı: "1914 Avrupa Savaşının Tarihi". İspanya ve Güney Amerika ülkeleri
    gibi yansız toplumları bilgilendirmeye yönelik bir bülten olmaktan çok öte,
    her yanı sarmış olan o muazzam ateşin nasıl bir şey olduğunu tüm yanlarıyla
    ortaya koyuyordu. O girişimiyle yazar İspanya'da benzeri görülmedik bir
    yayıncılık başarısı elde etti. Bugün bakıldığında tek eksiği soğukkanlı bir
    nesnellik olarak görülüyor: Kesinlikle Fransa yanlısı bir yayımdı. Öte
    yandan Blasco Ibañez de bağımsız bir gözlemci olmayı amaçlıyor
</div>
<div>
</div>
<div>
    değildi, tersine, benimsediği davaya tutkuyla hizmet ediyordu.
</div>
<div>
    <br/>
</div>
<div>
    12 Şubat 1915'te Sorbonne'da düzenlenen Latin Kardeşliği Bayramı'na davet
    edildi; kuzeyden gelen istilaya karşı savunmaya bir Latin dayanışması
    anlamı katmaya yönelik bir propaganda etkinliğiydi bu. Yazar konuşmasında
    özetle şöyle dedi:
</div>
<div>
    <br/>
</div>
<div>
    "Fransa onurunu ve topraklarını korumak için girdiği savaşta tüm Latin
    halklarının yaşamı ve onuru uğruna çarpışmaktadır. (...) Fransa ölümsüzdür,
    çünkü ölüme hükümlü bir beden değildir, bir ruhtur o, şiirle uyumlu olan
    gerçekten, ilericilikle soylu geleneklerden oluşan Latinliğin ruhudur.
    (...) Biz tüm Latinler bu yuva-halka kendi geçmişimizden bir şeyler
    katmışızdır; ve hepimiz eskiden verdiğimiz o sunularımızın yüz katını
    almışızdır ondan. (...) Şayet Fransa'nın ışığı sönecek olsa, Latin halkları
    tarihin gök kubbesinde karanlık, soğuk gezegenler gibi boşlukta kalırız.
    Ama Fransa yaşayacaktır, özgürlük, hukuk ve adalet de ilelebet
    yaşayacaktır, Orpheus'un barbar hayvanlarını evcilleştiren çalgısının üç
    altın telidir onlar."
</div>
<div>
    <br/>
</div>
<div>
    Elbette ki Fransa'da baş tacı ediliyordu yazar, ancak 1916'da kendi
    ülkesine yaptığı yolculukta soğuk, hatta düşmanca karşılandı; resmen
    yansızlığını koruyan İspanya, Kayzer'in etkisinde gibiydi sanki.
    "İspanya'nın silahlı çatışmaya katılmasına şiddetle karşıt, ancak İtilaf
    Devletleri'ni destekleyen bir yansızlık taraftarı olduğunu" açıkça
    bildirmek zorunda kaldı. Yine de halka açık toplantılar düzenlemesine ve
    konuşmalar yapmasına izin verilmedi. Blasco Ibañez düş kırıklığına
    uğrayarak sessizce Paris'e döndü, ondan sonra
</div>
<div>
</div>
<div>
    <br/>
</div>
<div>
    ülkesine küstü, sorunlarıyla bir daha ömrünce ilgilenmedi. Bu duyuşuna da
    romanında zaman zaman değindiği görülür.
</div>
<div>
    <br/>
</div>
<div>
    Derken yazar, Cumhurbaşkanı Poincaré'in desteğiyle, "savaş cephelerini pek
    az sivilin tanıdığı bir dönemde" dolaşma olanağını buldu, böylece romanında
    birinci elden yansıtacağı Marne Çarpışması'nın geçtiği alanları gezebildi
    ve Reims dolaylarında Beşinci Ordu genel karargâhını ziyaret etti.
</div>
<div>
    <br/>
</div>
<div>
    Soylu bir davayı üstlendiğine inanmış bir misyon adamı olarak Mahşerin Dört
    Atlısı'na tüm o deneyim ve gözlemlerini de aktardı. Savaşa odaklı romanda,
    Arjantin'de oluşmuş, İspanyol-Fransız-Alman, değişik kökenlerden gelen bir
    ailenin üç kuşak süren öyküsünü anlatır. Çatışmanın arifesinde Avrupa'ya
    dönüp yerleşme hevesine kapılan aile o kökenlere göre, Paris ile Berlin
    arasında bölünür ve savaş her bireyi kendi yazgısına yönlendirir.
</div>
<div>
    <br/>
</div>
<div>
    Roman 1916'da tamamlandığında, vuruşmaya dalmış dünyada anında büyük bir
    başarı kazanmadı. Ünü ancak çatışma İtilaf Devletleri'nin zaferiyle sona
    erdikten sonra yayıldı, Fransa'da, İspanya'da, İtalya'da, Hollanda'da
    "savaş üstüne yazılmış en iyi roman" olarak nitelendi. Ancak asıl baş
    döndürücü başarıyı ABD'de kazandı, okurlara sunuluşunun ilk ayında otuz bin
    sattı, art arda yapılan yirmi basımda 200.000 nüshaya ulaştı. Vicente
    Blasco Ibañez 1919'da ününün doruğundayken Kuzey Amerika'yı ziyaret
    ettiğinde, Mahşerin Dört Atlısı'nın İncil'den sonra en çok okunan yapıt
    olduğunu görecekti.
</div>
<div>
    <br/>
</div>
<div>
    1921'de Rex Ingram yönetiminde beyaz perdeye aktarılan, başrolünü Rodolfo
    Valentino'nun oynadığı Mahşerin Dört
</div>
<div>
</div>
<div>
    Atlısı sessiz sinemanın klasikleri arasında girerek o ünü pekiştirdi.
    1962'de Vicente Minelli tarafından yapıt II. Dünya Savaşı'na uyarlanmış
    olarak, bir kez daha sinemaya aktarıldı.
</div>
<div>
    <br/>
</div>
<div>
    Romanın rahatça izlenen, akıcı, sürükleyici biçeminin önemli bir özelliğini
    de belirtmeden noktalamayalım: Yazar tüm varlığını etkileyen trajik
    olayları anlatırken, insan karakterine filozofça nükteli yaklaşımını elden
    bırakmıyor; kişilerinin davranışlarını ince bir alayla betimliyor,
    bencilliklere, havailiklere, aymazlıklara gülümsüyor. Üstelik o alaylı
    eleştiriden en büyük payı alan kendi soydaşı Argensola oluyor. Ve çoğu
    kanlı, dehşet verici türden onca ölümü içeren yapıt, bireylerin çaresiz
    iğretiliğinin ötesinde, yaşamın coşkun zaferini göz ardı etmiyor.
</div>
<div>
    <br/>
</div>
<div>
    Neyyire Gül Işık
</div>
<div>
</div>
<div>
    Madrid, Haziran 2008
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    Mahşerin Dört Atlısı (1498), Albrecht Dürer.
</div>
<div>
    <br/>
</div>
<div>
    <br/>
</div>
<div>
    Okurlarıma
</div>
<div>
    <br/>
</div>
<div>
    <br/>
</div>
<div>
    1914 Temmuz'unda yaklaşmakta olan Avrupa savaşının ilk belirtilerini Alman
    gemisi König Friedrich August ile Buenos Aires'ten Fransa kıyılarına
    yolculuk yaparken fark ettim.
</div>
<div>
    <br/>
</div>
<div>
    Bu yapıtın ilk bölümlerinde anlatılan gemi odur. Adını değiştirmeyi ya da
    çarpıtmayı istemedim. Romanın başında rastlanılan Alman kahramanlar da yine
    gerçeğin neredeyse aynen kopyasıdır.
</div>
<div>
</div>
<div>
    Onların coşkuyla "önleyici savaş"tan söz ettiklerini, gün geçtikçe kesinlik
    kazanan bir olasılığı, yani Almanya'nın özür falan aramaksızın savaş ilan
    etmesini ellerinde şampanya kadehleriyle kutladıklarını işittim. Ve bunlar
    okyanusun ortasında, büyük insan topluluklarından uzakta, gemi telsizinin
    tüm halkların birbirlerine gönderdikleri kaygı dolu iletilerden ancak
    yakalayabildiği kesintili, karmakarışık havadislerin dışında gezegenin
    kalan kısmıyla ilişki kopmuşken olup bitiyordu!.. İşte bu yüzden, efendim
    Almanya savaşı istememişti, Almanlar savaşa bir an önce ulaşmaya can
    atmıyorlardı dendiğini her duyduğumda küçümseyerek gülümsüyorum ya da
    sinirleniyorum.
</div>
<div>
    <br/>
</div>
<div>
    Mahşerin Dört Atlısı'nın ilk bölümü bana Fransa'ya ulaşan son Alman
    transatlantiğinde rastlantı sonucu yaptığım bir yolculuğun armağanıdır.
</div>
<div>
    <br/>
</div>
<div>
    Birkaç hafta sonra, 1914 Eylül'ü başlarının ıssızlaşmış Paris'inde
    yaşıyordum; ilk Marne Çarpışması olup bitmiş, Fransız hükümetini ihtiyat
    önlemi olarak Bordeaux'ya taşımak gerekmişti. Büyük kentin o olağandışı
    ortamı bana elinizdeki romanın kalanını esinledi. Arc de Triomphe'a açılan
    ve o günlerde cansız bir kenti andıran, ölümcül tenhalığı barış
    zamanlarının görkemi ve zenginliğiyle çelişen bulvarlarda yürürken gözümün
    önünde tarihin belaları olan "dört atlı" canlandı, yaşamımızın temposunu
    uzun yıllar boyunca altüst etmeye hazırlanıyorlardı.
</div>
<div>
    <br/>
</div>
<div>
    Marne'daki kurtarıcı çarpışmanın ardından, hükümet yeniden Paris'e
    döndüğünde, bir gün sayın Poincaré[3] ile konuştum, kendisi o zamanlar
    cumhurbaşkanıydı.
</div>
<div>
    <br/>
</div>
<div>
    Poincaré edebiyatı politikadan daha fazla sever.
</div>
<div>
</div>
<div>
    — Ben yazarların avukatıyım –der gururla, sanki unvanlarının en
    değerlisinden söz eder gibi–. Goncourt Akademisi'ni[4] bütün davalarında
    ben savunmuşumdur.
</div>
<div>
    <br/>
</div>
<div>
    Cumhurbaşkanı, savaşın ilk ve en çetin anlarında, içimden gelerek yazdığım
    Fransa lehindeki yazılardan ötürü beni kutladıydı; geleceğin karanlık,
    belirsiz olduğu zamanlardı, yurtdışında müttefiklere kararlılıkla açık
    destek verenlerin sayısı bir elin parmaklarını geçmiyordu.
</div>
<div>
    <br/>
</div>
<div>
    — Sizin cepheye gitmenizi istiyorum –dediydi bana–. Ama gazetelere yazmak
    için değil. Onu çok kişi yapabilir. Siz romancı olarak gidin. Gözlemleyin,
    kim bilir belki de yolculuğunuzdan bizim davamıza yarayacak bir kitap
    doğar.
</div>
<div>
    <br/>
</div>
<div>
    Cumhurbaşkanı sayesinde, Marne Çarpışması'nın geçtiği bütün uçsuz bucaksız
    sahneyi o dev çatışmanın izleri henüz tazeyken görebildim. Yine onun
    tavassutuyla, Reims yakınlarında, Beşinci Ordu Komutanı General Franchet
    d'Esperey'nin genel karargâhının bulunduğu ufak bir kasabada yaşadım.
</div>
<div>
    <br/>
</div>
<div>
    Sonraları, savaşın son yılında, Franchet d'Esperey, Doğu ordusunu yollayıp
    Bulgarları yendi, barış istemeye zorladı, böylece o genel boğazlaşmanın
    sonunu hızlandırmış oldu. Günümüzde kendisi Fransa Cumhuriyeti'nin
    mareşalidir.
</div>
<div>
    <br/>
</div>
<div>
    Bu romanı Paris'te, Almanlar başkentin yirmi-otuz kilometre ötesindeyken
    kaleme aldım; Opera Meydanı'nda bir otomobil kiraladınız mı bir saate
    varmadan siperlerinin birkaç metre ötesine varıyordunuz, tüfeklerle
    makinelilerin takırtısı kesilip de o perişan ölüm tarlalarında yeniden
    sessizlik
</div>
<div>
</div>
<div>
    egemen olduğunda, toprağa kulak verirseniz düşmanların konuşmalarını
    işitiyordunuz.
</div>
<div>
    <br/>
</div>
<div>
    Paris içinde iletişim araçlarının bulunmayışı ve savaşın çoğumuzu parasız
    bırakması yüzünden, Boulogne Ormanı yakınlarında oturduğum şirin, bahçeli
    evden çıkmak zorunda kaldım, kent merkezinde pek avam bir mahallede, birçok
    komşunun bir arada oturduğu, duvarları sanki mukavvadan yapılmışçasına ses
    geçiren bir apartmana taşındım.
</div>
<div>
    <br/>
</div>
<div>
    Savaş bizi çekiyor, kent halkıyla hallihamur ediyor gibiydi. Hayatımız kamp
    yaşantısına benziyordu. Çocuklar ufacık bir köydeymiş gibi sokakta
    oynuyorlardı; her türlü gürültü patırtıya, rahatsızlığa hoşgörüyle
    katlanıyorduk. Kim şikâyet etsindi, normal zamanlarda değildik ki, tek
    kaygımız düşmanın ilerlemesi ya da geri çekilmesiydi; gece bastırdığında
    hepimiz ışıldakların parlak ışınlarının dilimlediği gökyüzünün karanlığını
    tedirgin seyrediyorduk, acaba sakin sakin uyuyabilecek miyiz, yoksa uçak
    filolarının mermileri gelip uykumuzu dağıtacak mı diye kendi kendimize
    soruyorduk.
</div>
<div>
    <br/>
</div>
<div>
    Oturduğum apartmanın değişik katlarında dört tane piyano bulunuyordu, hepsi
    de sabahın ilk saatlerinden başlayıp ta gece yarısından sonraya kadar
    çalınıyordu. Komşu kadınlar, akılları cephedeki kocalarında, babalarında ya
    da sevgililerinde, sıkıntılarını ya da tedirginliklerini piyanolarını
    beceriksizce, tekdüze tıngırdatarak avutuyorlardı. Üstelik safi çamur
    topağı olup ısıtmayan kömür yüzünden, mideye zarar savaş ekmeğinden,
    yiyeceklerin kalitesinin berbatlığından, savaşan bir ordunun gerisinde,
    hüzünlü, biçare, zaferden uzak
</div>
<div>
</div>
<div>
    bir yaşantının tüm azabından ötürü kaygılanmak durumundaydık.
</div>
<div>
    <br/>
</div>
<div>
    Ömrümde hiç daha beter koşullar altında çalıştığım olmamıştı. Ayazdan
    ellerim ve yüzüm kırış kırış olduydu; kış soğuğuna dayanabilmek için asker
    postalları ve çorapları giyiyordum.
</div>
<div>
    <br/>
</div>
<div>
    Mahşerin Dört Atlısı'nı işte o koşullarda yazdım.
</div>
<div>
    <br/>
</div>
<div>
    O yoksul odada, tepemde üç, ayaklarımın altında bir piyano, belediye
    temizlik yapmadığından pis kokular saçan bir sokağa açılan bir pencerenin
    yanındaydım, düzinelerle çocuk çığlık çığlığa bağrışarak oynuyorlardı,
    babaları başlarında değildi, çünkü ancak kırk yılda bir izin alıp cepheden
    dönebiliyorlardı. Üstelik sokaktan durup dinlenmeksizin türkücüler geçiyor,
    her çeşit şamata o olağanüstü bağlamda hoş karşılanıyordu.
</div>
<div>
    <br/>
</div>
<div>
    Ama savaşın kahramanlık ortamının etkisindeydik, dört yıl süreyle Paris'te
    hepimiz öyle bir yaşantı sürdük ki şimdi hatırladıkça şaşırıyoruz.
</div>
<div>
    <br/>
</div>
<div>
    Rennequin Sokağı'nda bir ufacık apartman dairesinde tasarlanıp kaleme
    alınan roman daha sonra dünyayı dolaştı, tüm uygar ülkelerin dillerine
    çevrildi ve o ülkelerden bazılarında –en önemli ve güçlülerinde– asla
    aklımdan geçmemiş olan bir başarı kazandı.
</div>
<div>
</div>
<div>
    <br/>
</div>
<div>
    V.B.I., 1923
</div>
<div>
</div>
<div>
    <br/>
</div>
<div>
    BİRİNCİ BÖLÜM
</div>
<div>
</div>
<div>
    I
</div>
<div>
</div>
<div>
    Chapelle Expiatoire'ın[5] Bahçesinde
</div>
<div>
    <br/>
</div>
<div>
    Akşamın beşinde küçük Chapelle Expiatoire'ın bahçesinde buluşacaklardı, ama
    Julio Desnoyers erkenden gelmekle buluşma anını çabuklaştıracağını sanan
    âşığın sabırsızlığıyla yarım saat erken geldi. Haussmann Bulvarı'ndan girip
    demir parmaklığı geçerken birdenbire farkına vardı ki temmuz Paris'te yaz
    ayıdır. O sıralar mevsimlerin geçişi hesap kitap gerektiren biraz karmaşık
    bir işti onun için.
</div>
<div>
    <br/>
</div>
<div>
    Sürekli hareket halindeki bir bulvarın yanında, bir büyük tren istasyonunun
    yakınında, avare gezen çiftlere nemli ve mezarlığımsı bir dinginliğe
    sığınma olanağını sunan bu meydanda son görüştüklerinden bu yana beş ay
    geçmişti. Buluşma saati hep beşti. Yeni yanmış sokak lambalarının ışığında,
    Julio sevgilisinin kürklere bürünmüş geldiğini görürdü, kadın manşonunu
    maske gibi yüzüne doğru kaldırırdı. Tatlı sesiyle selam verirken soğuktan
    donmuş soluğu çevreye saçılırdı: Bembeyaz, incecik bir buğu bulutu. Birkaç
    kararsız cümlenin ardından bahçeden kesin olarak uzaklaşmışlardı. Aşkları
    oldubittinin görkemli önemini kazanmış, saat beşten yediye, Pompe
    Sokağı'nın beşinci katındaki bir daireye, Julio'nun stüdyosuna sığınmıştı.
    Kocaman pencerenin perdeleri sıkı sıkı kapatılmış durur, yanan şömineden
    saçılan kızıl titreşimler odanın tek ışığı olurdu, fokurdayan semaver çay
    fincanlarının yanında tekdüze türküsünü söylerdi. Keyifli bencilliğin
    sunduğu bütün bu kuytuluk, akşamların giderek uzamakta olduğunu, dışarıda,
    bulutların arasında açılan sedef kuyularının dibinde ara sıra güneşin hâlâ
    parıldadığını, ilkbaharın, çekingen, soluk
</div>
<div>
</div>
<div>
    yeşil parmaklarını dalların düğmelerinde gezdirdiğini, yolunu kesen kara
    bir yabandomuzu örneği kışın son ısırıklarına göğüs gerdiğini fark
    etmelerine izin vermemişti.
</div>
<div>
    <br/>
</div>
<div>
    Ardından Julio, Buenos Aires'e bir yolculuk yapmış, öteki yarıkürede
    sonbaharın son gülümsemelerini ve Pampa'nın ilk buzlu yellerini tatmıştı.
    Ve gezegenin bir ucundan öteki ucuna mesken değiştirirken hep yolunu kesen
    kışın kendisi için bitimsiz bir mevsim olduğuna inanmaya başlamışken,
    birdenbire bu mahalle bahçesinde beklenmedik biçimde karşısına yaz
    çıkıvermişti işte.
</div>
<div>
    <br/>
</div>
<div>
    Chapelle Expiatoire'ın çevresindeki kısa bulvarlarda bir sürü çocuk koşuşup
    bağrışıyordu. İçeriye girer girmez Julio'nun ilk gördüğü şey bir çocuk
    elinin sürmesiyle ayaklarına dolanan bir çember oldu. Sonra bir topa çarpıp
    tökezledi. Atkestanelerinin çevresinde sıcak günlerin her zamanki
    kalabalığı öbeklenmişti, yer yer ışık lekeleriyle delinen mavi gölgeliğe
    sığınmışlardı. Yakınlardaki evlerin hizmetçileriydi bunlar, elişlerine ya
    da gevezeliğe dalmışlar, bekçiliklerine bırakılan çocukların hoyrat
    oyunlarını umursamaz bir bakışla seyrediyorlardı; bir de gazetelerini
    okumak için bahçeye inmiş, ormanların dinginliği ortasında olduklarını
    düşleyen mahallenin burjuvalarıydı. Bütün banklar dolmuştu. Birkaç kadın
    portatif bez sandalyelerine mülkiyet hakkının verdiği kurumla
    kurulmuşlardı. Ücrete tabi olan demir iskemleler paketler yüklenmiş birkaç
    hanıma sığınak olmuştu; Paris'in çevre ilçelerinden gelen burjuvalardı
    bunlar, Saint Lazare Garı'ndan trene binmek için yakınlarını
    beklemekteydiler... Oysa Julio mektubunda orada buluşmayı bahçeyi eskisi
    gibi tenha olarak düşündüğü için önermişti. Sevgilisi de aynı dalgınlıkla,
    yanıtında her zamanki gibi saat
</div>
<div>
</div>
<div>
    beş demişti, alışveriş bahanesiyle Printemps'te ya da Galeries Lafayette'te
    birazcık oyalandıktan sonra yığınla tanıdığından hiçbirine görünme
    tehlikesi olmaksızın ıssız bahçeye süzülebileceğini sanıyordu...
</div>
<div>
    <br/>
</div>
<div>
    Kum taneciklerini ayaklarının altında gıcırdatarak dolaşırken Desnoyers
    neredeyse unutmuş olduğu bir zevke daldı; geniş bir mekânda hareket
    edebilme zevkine. Yirmi gün boyunca ancak tahta zemin üzerinde
    dolaşabilmişti, bir geminin oval güvertesini bir manej atı misali otomatik
    adımlarla arşınlamıştı. Güvensiz bir zemine alışmış tabanları sağlam
    zeminde bile hâlâ sallantılı bir oynaklık duyusu içindeydiler. Gidiş
    gelişleri gezide oturanların merakını uyandırmıyordu. Erkekleri olsun,
    kadınları olsun, ortak bir kaygı sarmış gibiydi. Gruplar izlenimlerini
    yüksek sesle açığa vuruyorlardı. Ellerinde bir gazete bulunanlar
    yakındakilerin yüzlerinde soran bir gülümsemeyle yaklaştıklarını
    görüyorlardı. Büyük kentlerde oturanları birbirlerini yok saymaya, sanki
    düşmanmışlar gibi bakışlarıyla tartmaya iten o eski güvensizlik ve
    çekingenlik birden yok olup gitmişti.
</div>
<div>
    <br/>
</div>
<div>
    "Savaştan söz ediyorlar –dedi Desnoyers kendi kendine–. Bu saatte bütün
    Paris yalnızca savaş olasılığından konuşmada."
</div>
<div>
    <br/>
</div>
<div>
    Bahçenin dışında da yine insanları kardeşleştiren, eşitleyen o aynı kaygı
    sezilmekteydi. Gazete satıcıları akşam baskılarını haykırarak bulvardan
    geçiyorlardı. Gemi azıya almış koşarlarken gelip geçenler aceleci ellerle
    yollarını kesiyor, gazeteleri birbirlerinden çekiştiriyorlardı. Her
    okuyanın çevresinde bir öbek insan toplaşıp haber soruyor ya da omzunun
    üstünden sansasyonel dev başlıkları hecelemeye
</div>
<div>
</div>
<div>
    çalışıyorlardı. Meydancığın öteki yanında Mathurins Caddesi'nde bir grup
    işçi bir tavernanın tentesi altında bir arkadaşlarının yorumlarını
    dinliyorlardı, adam gazetesini bir hatip tavrıyla sallıyordu. Sokaklardaki
    trafik, kentin genel hareketliliği başka günlerdekinin aynıydı; ama
    Julio'ya sanki taşıtlar daha hızlı gidiyorlarmış, havada bir humma
    titreşimi varmış, insanlar birbirleriyle daha farklı biçimde konuşup
    gülümsüyorlarmış gibi geldi. Herkes birbirini tanıyordu sanki. Kendisine de
    bahçedeki kadınlar daha önceki günlerde görmüşler gibi bakıyorlardı.
    Yanlarına yaklaşıp konuşmaya başlasa hiç yadırganmayacaktı.
</div>
<div>
    <br/>
</div>
<div>
    "Savaştan söz ediyorlar," diye yineledi kendi kendine; ama geleceği bilen
    ve halk tabakalarının izlenimlerinin üstüne çıkmış olan daha ileri bir
    zekânın acınmasıyla.
</div>
<div>
    <br/>
</div>
<div>
    O neye bakacağını biliyordu. Gemiden akşamın saat onunda inmişti, karaya
    ayak basalı yirmi dört saat olmamıştı daha; kafası uzaklardan, okyanusun
    enginlerinden, engelsiz ufuklardan gelmiş, derken büyük insan
    topluluklarına egemen tasalara kapıldığını fark edip şaşalayan birinin
    kafasıydı. Gemiden indiğinde Boulogne'da iki saat süreyle bir kafede
    oturmuş, geceyi tehlikesiz bir yaşantının tekdüze dinginliğinde geçiren
    burjuva ailelerini seyretmişti. Ardından Amerika'dan gelen yolculara özel
    bir tren kendisini Paris'e taşımış, sabahın dördünde Kuzey İstasyonu'nda
    Pepe Argensola'nın ellerine teslim etmişti; yanında ne iş gördüğünü tam
    olarak bilemediğinden kimi kez "sekreterim", kimi kez "seyisim" dediği
    İspanyol genciydi o. Aslında ahbapla asalak arası bir şeydi, zengin bir
    aileden gelme, ana-babasıyla arası iyi olmayan o küçük beye yandaşlık eden
    mültefit ve becerikli arkadaştı, talihinin iniş çıkışlarında ona eşlik
    ediyor, bolluk
</div>
<div>
</div>
<div>
    <br/>
</div>
<div>
    günlerinin kırıntılarını topluyor, yokluk günlerinde görünüşü kurtarmak
    için bin türlü kurnazlık tasarlıyordu.
</div>
<div>
    <br/>
</div>
<div>
    — Savaş meselesinden ne haber? –demişti Argensola, daha yolculuğunun
    sonucunu sormadan önce–. Sen yurtdışından geliyorsun, sağlam bilgilerin
    vardır.
</div>
<div>
    <br/>
</div>
<div>
    Ardından, tatlı anıların barınağı eski yatağında uyuyakalmıştı, "sekreter"
    ise o sırada Sırbistan'dan, Rusya'dan ve kayzerden dem vurarak stüdyoyu
    arşınlamaktaydı. Kendi bencilliğine ilişmeyen her şeye karşı inançsız olan
    o çocukcağıza da aynı genel kaygı bulaşmış gibiydi. Uyandığında,
    sevgilisinin akşamın beşine randevu verdiği pusulası eline geçti, onda da
    korkulan tehlike konusunda birkaç söz eksik değildi. Âşık kadın
    satırlarının arasında bütün Paris'in kaygısının soluğu seziliyordu. Yemek
    aramaya çıktığında, kapıcı kadın hoş geldin demek bahanesiyle haber
    sormuştu. Ve lokantada, kafede, sokakta, hep ama hep savaş... Almanya ile
    savaşa tutuşma olasılığı...
</div>
<div>
    <br/>
</div>
<div>
    Desnoyers iyimser biriydi. Kendisi gibi, daha düne kadar Atlantik'i
    imparatorluk bandırası taşıyan bir gemiyle aşıp, Almanların arasında yirmi
    günden fazla yaşamış bir adam için bu tedirginliğin ne anlamı olabilirdi
    ki?..
</div>
<div>
    <br/>
</div>
<div>
    Buenos Aires'ten Hamburg limanına kayıtlı bir gemiyle yola çıkmıştı: König
    Friedrich August ile. Gemi kıyıdan uzaklaştığı sırada dünya sütlimandı.
    Yalnız Meksika'da beyazlarla melezler devrim derdine düşmüş birbirlerini
    boğazlamaktaydılar, hani hiç kimse çıkıp da insanoğlu barışla soysuzlaşmış
    bir hayvandır demesin diye. Gezegenin kalan kısmındaki halklar olağanüstü
    bir sağduyu içindeydiler. O kadar ki, transatlantikte, en değişik
    uluslardan yolcuların
</div>
<div>
</div>
<div>
    ufacık dünyası, ulusal sınırlardan ve ırk çatışmalarından arınmış geleceğin
    toplumunun deneme olsun diye bugünün içine yerleştirilmiş bir parçacığı
    gibiydi.
</div>
<div>
    <br/>
</div>
<div>
    Bir sabah, her pazar Luther'in "koral"ini çalan gemi bandosu birinci sınıf
    kamaralarda uyuyanları işitilmedik bir şamatayla uyandırmıştı. Desnoyers
    hâlâ uykusunda düş gördüğünü sanarak gözlerini ovuşturmuştu. Alman
    çalgıları koridorları, güverteleri "Marseillaise" ile inim inim
    inletiyorlardı. Onun afallamış haline gülümseyen garson sonunda olayı
    açıklamıştı: "Bugün On Dört Temmuz." Alman gemilerinde, yük ve yolcu
    sağlayan tüm ulusların büyük bayramları kendi bayramlarıymış gibi
    kutlanırdı. Kaptanlar bu bayrak dininin ve tarihsel anının törelerini
    titizlikle yerine getirirlerdi. Gemilere en ufacık bir cumhuriyetin bile
    bayrağı çekilirdi. Bu da bir başka eğlenceydi, yolculuğun tekdüzeliğini
    gidermeye yardımcı olduğu gibi, Cermen propagandasının yüksek amaçlarına
    hizmet ederdi. Alman gemisinde ilk olarak Fransa'nın büyük günü
    kutlanmaktaydı; çalgıcılar, kan ter içinde, saçı başı darmadağın, zıplayıp
    hoplayan bir "Marsilyalı kadın"ı kat kat dolaştırırlarken, sabah sabah
    toplaşan yolcular olayı yorumlamaktaydılar. "Aman ne incelik! –diyorlardı
    Güney Amerikalı hanımlar–. Bu Almanlar meğer göründükleri gibi kaba saba
    değillermiş. Bu büyük bir nezaket... çok zarif bir jest. Hem, hâlâ bunların
    Fransa'ya karşı vuruşacaklarını düşünen var mı acaba?.."
</div>
<div>
    <br/>
</div>
<div>
    Gemideki bir avuç Fransız yolcu herkesin kendilerine hayranlıkla baktığını
    duyumsuyordu, sanki topluluğun gözünde birden devleşmişlerdi. Topu topu üç
    kişiydiler: Amerika'daki şubelerini ziyaretten dönen bir kuyumcu ile Paix
    Caddesi'nde komisyonculuk yapan iki kızcağız,
</div>
<div>
</div>
<div>
    gemideki en tertipli ve çekingen yolcular, gözleri neşe saçan, kalkık
    burunlu rahibelerdi, o sevimsiz ortamda hiç ölçüyü kaçırmamaya özen
    göstererek bir kenarda duruyorlardı. Gece gala verildi. Yemek salonunun
    dibinde, Fransız bayrağıyla İmparatorluk bayrağı gösterişli, abuk sabuk bir
    tiyatro perdesi oluşturuyorlardı. Bütün Alman yolcular fraklarını
    giymişlerdi, damları dekoltelerinin beyazlığını sergiliyorlardı. Denizcilik
    görevlerine şölenlerde söylev verme ve hanımların en saygıdeğeriyle dansı
    açma görevini de eklemiş olan kaptan efendi, tahta levhaların birbirine
    sürtülmesini andıran bir dizi sözcüğü art arda sıralamaya koyuldu, arada
    bir uzun tereddütlerle susuyordu. Desnoyers'in Berlin'deki akrabalarıyla
    ilişkilerinden kalma az buçuk Almancası vardı, birkaç sözcük yakalayabildi.
    Kumandan ikide bir "barış" ve "dost" sözcüklerini yineliyordu. Masa
    komşularından biri, bir ticaret simsarı, propagandayla yaşayan kimselerin
    teklifli haliyle çevirmenlik önerdi.
</div>
<div>
    <br/>
</div>
<div>
    — Kumandan, Tanrı'dan Almanya ile Fransa arasındaki barışı sürdürmesini ve
    iki halkın her gün daha çok dost olmalarını diliyor.
</div>
<div>
    <br/>
</div>
<div>
    Kaptanın masasından bir başka hatip daha ayağa kalktı. Alman yolcuların en
    saygı gösterileniydi, Amerika'daki iş ortaklarını ziyaretten dönen zengin
    bir Düsseldorflu sanayici. Kendisine hiç adıyla hitap etmiyorlardı. Ticari
    Müsteşar unvanını taşıyordu ve yurttaşları için Herr Comerzienrath'ı,
    hanımı kendisine Frau Raht dedirtiyordu. "Müsteşar hanım" kodaman zevcinden
    çok daha gençti ve yolculuğun başından beri Desnoyers'in dikkatini
    çekmişti. Hanım da kendi açısından bu genç Arjantinliye bir ayrıcalık
    tanımış, konuşmaya başlar başlamaz unvanından vazgeçme özverisini
</div>
<div>
</div>
<div>
    <br/>
</div>
<div>
    göstermişti. Eteklerinin dibine çökmüş bir papaz efendiye yönelen bir
    Versay Sarayı düşesi kibriyle, "Adım Berta," demişti. Kocası da kendisine
    yurttaşları gibi "müsteşar bey" dediğini duyunca itiraz etmişti. "Dostlarım
    beni yüzbaşı diye çağırırlar. Ben bir landstrum birliğine komuta ediyorum."
    Sanayicinin bu sözleri söylerkenki hali, elindeki onuru küçümseyip,
    yalnızca elinde olmayanı düşünmekte olan anlaşılamamış bir adamın hüznünü
    sezdiriyordu.
</div>
<div>
    <br/>
</div>
<div>
    Adam söylevini veredursun, Julio ona bir dövüş köpeği havası veren ufak
    kafasıyla güçlü boynunu incelemekteydi. Hayalinde üniformanın yüksek
    yakasının bastırmasıyla kenarlarından taşan çift kat kırmızı yağı
    görüyordu. Briyantinli dimdik bıyıkları saldırganca ileri doğru uzanmıştı.
    Sesi sanki sözcüklerini sarsıyormuş gibi kesici ve kuruydu...
</div>
<div>
    <br/>
</div>
<div>
    Herhalde imparator söylevlerini böyle veriyor olmalıydı. O savaş heveslisi
    burjuva da içgüdüsel bir öykünmeyle sol kolunu kasıyor, elini görünmez bir
    kılıcın kabzasına dayıyordu.
</div>
<div>
    <br/>
</div>
<div>
    O sert yüz ifadesine ve komut verir gibi konuşmasına karşın, ilk sözcükleri
    üzerine Almanlar gürültülü kahkahalar kopardılar, bir Herr Comerzienrath'ın
    bir toplantıyı şenlendirme lütfunda bulunmasının ne menem bir özveri
    olduğunu bilen kişilerdi onlar.
</div>
<div>
    <br/>
</div>
<div>
    — Fransızlar üstüne çok hoş şeyler söylüyor –diye belirtti çevirmen alçak
    sesle–. Ama incitici şeyler değil.
</div>
<div>
    <br/>
</div>
<div>
    Julio üst üste franzosen sözcüğünün yinelendiğini işitince zaten tahmin
    etmişti. "Franzosen koca çocuklardır, şendirler, şirindirler, önceden
    program yapmayı sevmezler. Almanlarla onlar el ele verseler nice büyük
    işler başarabilirler, yeter ki
</div>
<div>
</div>
<div>
    geçmişin hınçlarını unutsunlar!" Alman dinleyiciler artık gülmüyorlardı.
    Müsteşar bey ince alayından vazgeçmişti; o muazzam, ezici, tonlarca
    ağırlıkta, gemi boyutundaki ince alayından. Şimdi sıra söylevinin ciddi
    bölümüne gelmişti, ticaret simsarı da duygulanmışa benziyordu.
</div>
<div>
    <br/>
</div>
<div>
    — Diyor ki efendim... Fransa'nın çok büyük olmasını ve günün birinde
    birlikte başka düşmanlara karşı savaşmamızı diliyormuş... Başkalarına
    karşı!
</div>
<div>
    <br/>
</div>
<div>
    Ve kurnazca gülümseyerek göz kırpıyordu, o esrarengiz düşmana değinme
    herkeste aynı anlayışı paylaşan kişilerin gülümsemesine yol açmıştı.
</div>
<div>
    <br/>
</div>
<div>
    Sonunda yüzbaşı müsteşar kadehini Fransa'ya kaldırdı. İhtiyat askerlerine
    bir komut verirmişçesine "Hoch!" diye haykırdı. Bu bağırışı üç kez
    yineledi, bütün Alman kitlesi ayağa kalkmıştı ve kükremeyi andıran bir
    Hoch! ile karşılık verdiler, salonun girişine yerleşmiş bando da birden
    "Marseillaise"i çalmaya başladı.
</div>
<div>
    <br/>
</div>
<div>
    Desnoyers duygulanmıştı. Sırtından yukarı bir heyecan ürpertisi
    tırmanıyordu. Gözleri yaşardı, şampanyasını başına dikerken birkaç damla
    gözyaşını da birlikte içtiğini sandı. Kendisi bir Fransız adı taşıyordu,
    damarlarında Fransız kanı dolaşıyordu, –çoğu zaman ona gülünç ve bayağı
    görünen– bu gringo'ların[6] yaptıkları jest teşekküre değerdi. Kayzerin
    uyrukları Devrim'in büyük bayramını kutluyorlardı!.. Tarihi bir olaya tanık
    olduğu izlenimine kapıldı.
</div>
<div>
    <br/>
</div>
<div>
    — Çok iyi oldu! –dedi hemen yanındaki masalarda oturan öbür Güney
    Amerikalılara–. Şunu teslim etmeliyiz ki büyük nezaket gösterdiler.
</div>
<div>
</div>
<div>
    <br/>
</div>
<div>
    Sonra, yirmi yedi yaşının ataklığıyla, yemek salonunun girişinde kuyumcuya
    sataştı, sessiz kalışını yüzüne vurdu. Adam gemideki tek Fransız erkekti.
    Kalkıp iki çift teşekkür lafı etmeliydi doğrusu. Onun yüzünden bayram
    tatsız sona eriyordu işte.
</div>
<div>
    <br/>
</div>
<div>
    — İyi de, madem Fransız babanın çocuğusunuz, siz neden konuşmadınız? –dedi
    beriki.
</div>
<div>
    <br/>
</div>
<div>
    — Ben Arjantin yurttaşıyım –dedi Julio.
</div>
<div>
    <br/>
</div>
<div>
    Böylece kuyumcunun yanından uzaklaştı, adam "isteseydi konuşabileceği"ni
    düşünerek, çevresindekilere açıklamada bulunmaktaydı. Diplomatik konulara
    karışmak tehlikeli işti. Hem kendisi "hükümetinden görev almamıştı ki".
    Böylece birkaç saat süreyle kendisinin tarihte önemli bir rol oynamış biri
    olmasına ramak kaldığını vehmetti.
</div>
<div>
    <br/>
</div>
<div>
    Desnoyers "müsteşar hanım"ın çekiciliğine kapılarak, gecenin kalan kısmını
    fuayede geçirdi. Landsturm yüzbaşısı bıyıklarının arasında koskocaman bir
    puroyla, unvan ve zenginlik sıralamasında onu izleyen başka yurttaşlarıyla
    poker oynamaktaydı. Eşi gecenin büyük bölümünde onun yanından ayrılmadı,
    dev bira bardaklarını getirip götüren garsonları izledi; o muazzam bira
    tüketimine karışmayı göze alamıyordu. Yanındaki iskemleyi Desnoyers gelip
    otursun diye boş tutma çabasındaydı. Bütün yemeklerde şampanya içtiği için
    onu gemideki en "kibar" adam olarak görüyordu. Delikanlı orta boylu, esmer,
    ufak ayaklıydı –o ayaklar kadının kendi ayaklarını eteklerinin altına
    toplamaya zorluyordu–, alnı iki yana ayrılmış dümdüz, siyah, cilalı tahta
    gibi parlak saç tutamının altında üçgen biçimi görünüyordu. Yani kendisini
    çevreleyen erkeklerin tam tersiydi. Üstelik, iki
</div>
<div>
</div>
<div>
    yarıkürede bir alay yolculuk yaptıktan sonra şimdi Paris'te yaşıyordu,
    kendisinin hiç görmediği bir kentte.
</div>
<div>
    <br/>
</div>
<div>
    — Ah, Paris, Paris! –diyordu, Arjantinliyle yalnız konuştuklarında,
    hayranlığını belirtmek için gözlerini iri iri açıp dudaklarını büzerek–. Ah
    ne çok isterdim oraya gidebilmeyi!
</div>
<div>
    <br/>
</div>
<div>
    Ve kendisine Paris'le ilgili şeyler anlatsın diye, Berlin'in zevkli yanları
    üstüne bazı sırlar veriyordu, ama alçakgönüllülükle kızarıp bozararak
    dünyada daha fazlasının, çok daha fazlasının bulunduğunu, kendisinin de
    onları görmeyi dilediğini daha başından kabullenerek.
</div>
<div>
    <br/>
</div>
<div>
    Şimdi Chapelle Expiatoire'ın çevresinde dolanan Julio, müsteşar Erckmann'ın
    karısını anarken biraz da pişmanlık duyuyordu. Öyle ya, o Amerika
    yolculuğunu bir kadın için yapmıştı, para buluşturup onunla evlenebilmek
    için!.. Ama davranışına hemencecik bir özür buluyordu. Olup biteni kimse
    öğrenecek değildi. Hem canım, kendisi bir keşiş değildi ya, Berta Erckmann
    ummanın ortasında insanı baştan çıkaran bir tanış olmuştu. Kadını
    hatırladıkça hayalinde koskocaman, incecik, açık renkli, upuzun bacaklı bir
    yarış atı canlanıyordu. Modern bir Alman kadınıydı; ülkesine kadınlarının
    ağır sıkletinden başka kusur bulamıyordu, bu ulusal tehlikeyle kendi
    bedeninde savaşmak için bin bir çeşit perhiz uyguluyordu. Yemek faslı ona
    azap oluyordu, fuayede dev bira bardaklarının gidip gelişiyse Tantalus
    işkencesiydi. O irade gerilimiyle elde edip koruduğu inceliği kemiklerinin
    iriliğini, güçlü iskeletini büsbütün gözler önüne seriyordu; demir gibi
    çeneleri, iri iri, sapsağlam, göz kamaştıran dişleri vardı, Desnoyers'in
    saygısız benzetmesi de herhalde bundan
</div>
<div>
</div>
<div>
    kaynaklanıyordu. Kadını inceledikçe "Pek zayıf, yine de iriyarı," diyordu
    kendi kendine. Ama hemencecik onun gemideki en kibar hanım olduğunu
    belirtiyordu; okyanus için kibar sayılırdı, Münih stilinde zarifti, İran
    sanatını ve ortaçağ elyazmalarının minyatürlerini andıran dile gelmez
    renklerde elbiseler giyiyordu. Kocası, Berta'nın şıklığına hayrandı, için
    için ise kısırlığından vatana ihanet gibi yakınıyordu. Alman yurdunu büyük
    yapan kadınlarının doğurganlığıydı. Kayzer, o sanatçı ölçüsüzlüğüyle, Alman
    güzelliğinin, gövdenin yerin bir buçuk metre yukarısından başlamasında
    olduğunu belirtmişti.
</div>
<div>
    <br/>
</div>
<div>
    Desnoyers müsteşar hanımın kendisi için tuttuğu iskemleye oturmak üzere
    fuayeye girdiğinde, kocası ve o göz dolduran ahbaplarının iskambil destesi
    yeşil çuha üstünde hareketsiz duruyordu. Herr Rath söylevini arkadaş
    arasında sürdürmekteydi, dinleyenler de homurtularla onaylamak üzere
    purolarını ağızlarından çıkarıyorlardı. Julio'nun gelişi hepsinin kibarca
    gülümsemelerine yol açtı. Öyle ya, Fransa kendileriyle kardeşliğe gelmişti.
    Babasının Fransız olduğunu biliyorlardı, bu da onu dosdoğru Quai d'Orsay
    Sarayı'ndan gelmiş, cumhuriyetin üst düzey diplomasisini temsil ediyormuş
    gibi karşılamaları için yeterliydi. Kendilerine yandaş toplama dileği
    hepsinin birdenbire ona ölçüsüz bir önem yakıştırmalarına yol açtı.
</div>
<div>
    <br/>
</div>
<div>
    — Biz –diye sürdürdü müsteşar, gözlerini Desnoyers'e sanki delikanlıdan
    tumturaklı bir demeç beklermiş gibi dikerek– Fransa ile iyi dost olarak
    yaşamak istiyoruz.
</div>
<div>
    <br/>
</div>
<div>
    Genç Julio saygısızlık etmiş olmamak için başıyla onayladı. İnsanların
    birbirlerine düşman olmamaları kendisine pek
</div>
<div>
</div>
<div>
    <br/>
</div>
<div>
    uygun geliyordu. Ona kalırsa o dostluğu diledikleri kadar
    sürdürebilirlerdi. Aslında o anda kendisini ilgilendiren tek şey masanın
    altından kendi dizini araştıran, çift kat ipek kumaşın ardından tatlı
    sıcaklığını ileten bir dizdi.
</div>
<div>
    <br/>
</div>
<div>
    — Ne var ki Fransa –diye yakınarak sürdürdü sanayici–, bize karşı kırıcı
    davranıyor. Yıllar var ki imparatorumuz ona soylu bir bağlılıkla elini
    uzatıyor, o ise görmezlikten geliyor...
</div>
<div>
    <br/>
</div>
<div>
    Siz de takdir edersiniz ki doğru bir davranış değil bu.
</div>
<div>
    <br/>
</div>
<div>
    O noktada Desnoyers, hatip onun asıl tasasını fark etmesin diye bir şeyler
    söylemek gereğini duydu.
</div>
<div>
    <br/>
</div>
<div>
    — Belki de sizler yeterince çaba göstermiyorsunuzdur. Örneğin başlangıç
    olarak onlardan almış olduğunuz şeyi geri verseniz!..
</div>
<div>
    <br/>
</div>
<div>
    Gemide alarm düdükleri çalmış gibi her yanı şaşkın bir sessizlik aldı.
    Purolarını dudaklarına götürmekte olanlardan bazı kişiler, gözleri fal taşı
    gibi açılmış, elleri ağızlarına iki parmak uzaklıkta donakaldılar. Bereket
    landstrum yüzbaşısı onların sessiz protestosunu dile getirmeye hazırdı.
</div>
<div>
    <br/>
</div>
<div>
    — Geri vermek mi dediniz! –diye başladı, boynunun ani olarak şişmesiyle
    sesi kısık çıkıyordu–. Biz kimseye bir şey geri vermek durumunda değiliz,
    çünkü kimsenin bir şeyini almadık. Elimizde ne varsa kendi yiğitliğimizin
    hakkıyla kazandık.
</div>
<div>
    <br/>
</div>
<div>
    Gizli diz birazcık daha bastırdı, tatlılıkla sürtünerek delikanlıya
    ihtiyatlı olmasını öğütler gibiydi.
</div>
<div>
    <br/>
</div>
<div>
    — Böyle şeyler sizin ağzınıza yakışmıyor –diye içini çekti Berta–. Bunu
    yalnız Paris'teki yozlaşmış cumhuriyetçiler
</div>
<div>
</div>
<div>
    söylüyor. Sizin gibi kibar bir genç... Berlin'i görmüşsünüz, Almanya'da
    akrabalarınız da varmış!..
</div>
<div>
    <br/>
</div>
<div>
    Desnoyers yukarıdan bakarak ileri sürülen her söz karşısında kalıtımsal bir
    saldırganlık itkisi duyduğundan, soğuk bir sesle yanıtladı:
</div>
<div>
    <br/>
</div>
<div>
    — Ben kalksam, sizin saatinizi elinizden çekip alsam, sonra da haydi olanı
    unutup dost olalım desem, şimdi bu ona benzedi. Sizin unutabilmeniz için
    ilkin kalkıp saatinizi geri vermem gerekir.
</div>
<div>
    <br/>
</div>
<div>
    Müsteşar Erckmann o kadar çok şeyi birden söylemek istiyordu ki, bir
    fikirden ötekine atlayarak kekeledi: "Alsace'ın yeniden fethini hırsızlığa
    benzetmek ha!.. Alman toprağıydı orası!.. Irkıyla... diliyle...
    tarihiyle..."
</div>
<div>
    <br/>
</div>
<div>
    — İyi de Alman Alsace'ın Alman olma iradesi nereden belli? –diye sordu
    delikanlı istifini bozmadan–. Siz ne zaman fikrini sordunuz ki?..
</div>
<div>
    <br/>
</div>
<div>
    Müsteşar kararsız kaldı; bu saygısıza haddini mi bildirsin, yoksa
    küçümsemesiyle ezsin mi kestiremez gibiydi.
</div>
<div>
    <br/>
</div>
<div>
    — Delikanlı, siz ne dediğinizin farkında bile değilsiniz – dedi sonunda
    tumturaklı bir tavırla–. Siz Arjantinlisiniz, Avrupa'nın işlerine aklınız
    ermez.
</div>
<div>
    <br/>
</div>
<div>
    Ötekiler onayladılar, kendisine az önce yakıştırmış oldukları Fransız
    yurttaşlığını geri alıvermişlerdi. Müsteşar, askerce bir sertlikle, ona
    sırtını dönmüş, iskambil destesini eline almış, kâğıtları dağıtmaktaydı.
    Oyunlarına döndüler. Desnoyers o sessiz küçümsemeyle yalnız bırakıldığını
    görünce bir şiddet hareketi yapıp oyunu darmadağın etmeyi istedi. Ama gizli
    diz
</div>
<div>
</div>
<div>
    kendisine sükûnet öğütlüyordu ve yine bir o kadar gizli bir el sağ elini
    aradı, tatlılıkla sıktı. Sakinleşmesine yetti bu. "Müsteşar hanım"
    gözlerini oyunun gidişine dikmişti. O da oyuna baktı, dudaklarının kenarı
    haince bir gülümsemeyle bükülmüştü, kafasından geçen bir düşünceyle kendini
    avutuyordu: "Ah yüzbaşı, yüzbaşı!.. Başına geleceklerden habersizsin."
</div>
<div>
    <br/>
</div>
<div>
    Karada olsa o insanlara bir daha yaklaşmazdı; ama transatlantik yaşantısı
    insanları ister istemez kaynaştırdığından, unutmaya zorlar. Ertesi gün
    müsteşarla ahbapları gelip onu aradılar, her türlü tatsız anıyı silebilmek
    için nezakete boğdular. Ne de olsa "kibar" bir gençti o; zengin bir aileden
    geliyordu, onların da hepsinin Arjantin'de mağazaları ve çeşitli işleri
    vardı. Tek özen gösterdikleri nokta onun Fransız kökenine bir daha
    değinmemek oldu. Arjantinliydi o, hepsi bir ağızdan onun ulusunun
    büyüklüğüyle ve şubeleriyle şirketlerinin bulunduğu tüm Güney Amerika
    uluslarının büyüklüğüyle ilgileniyorlardı; sanki büyük güçlermiş gibi
    onların önemlerini abartıyorlar, siyasetçilerinin jestlerini ve sözlerini
    saygıyla yorumluyorlar, Almanya'da herkes onların geleceğiyle ilgili demeye
    getiriyorlar, tüm o ulusların geleceğinin şanlı olacağını öngörüyorlardı,
    Alman nüfuzu altında kaldıkları sürece imparatorluğun şanı onlara da
    yansıyacaktı.
</div>
<div>
    <br/>
</div>
<div>
    O yüze gülücülüklere karşın, Desnoyers poker saatine eskiden yaptığı gibi
    sektirmeden gelmez oldu. Müsteşar hanım kamarasına her zamankinden daha
    erken çekiliyordu. Dönence hattının yakınlığı kendisine dayanılmaz bir uyku
    verdiğinden iskambilleri elinden düşürmeyen kocasını yalnız bırakıyordu.
    Julio'ya gelince, onun da birtakım esrarlı işleri,
</div>
<div>
</div>
<div>
    güverteye ancak gece yarısından sonra çıkmasına izin veriyordu. Kuşkuları
    önlemek için herkesçe görülmeyi isteyen bir erkeğin telaşı içinde, yüksek
    sesle konuşarak fuayeye giriyor ve dosdoğru gidip kocayla ahbaplarının
    yanına oturuyordu. Oyun bitmiş oluyordu, kazananların başarısı dereler
    misali akan biralar ve art arda yakılan koskocaman Hamburg purolarıyla
    kutlanıyordu. Almanların samimileşme anıydı bu, erkekler arası sırdaşlığın,
    yavaş ve ağır şakaların, açık saçık fıkraların saati. Deutsche Bank'ta
    yüklü kredileri olan, Hansa limanlarının kafası çalışan işadamları ya da
    Plata cumhuriyetlerinde yerleşmiş, kalabalık aile sahibi mağaza
    sahipleriydi hepsi, müsteşar bey de ahbaplarının şeytanlıklarına olanca
    görkemiyle başkanlık ediyordu. Bir savaşçıydı o, bir yüzbaşı, her sunturlu
    fıkrayı kalın ensesini şişiren bir gülüşle kutladığında, kendisini silah
    arkadaşlarının ortamında hissediyordu.
</div>
<div>
    <br/>
</div>
<div>
    Güvertede volta atmaktan bıkıp, bari gringo'ların ne dediklerini dinleyelim
    diye içeri giren Güney Amerikalıların onuruna, fıkra anlatanlar birayla
    sulanan belleklerinde uyanan nükteleri ve açık saçık öyküleri İspanyolcaya
    çeviriyorlardı. Julio bütün o insanların bu denli kolayca gülebilmelerine
    hayranlıkla bakıyordu. Yabancıların kılı kıpırdamazken onlar koltuklarında
    geri kaykılarak gürültülü kahkahalar patlatıyorlardı. Hem Alman dinleyici
    grubu soğuk karşıladığında, fıkrayı anlatan başarısızlığına çare olarak
    şaşmaz bir yola başvuruyordu.
</div>
<div>
    <br/>
</div>
<div>
    — Bu fıkrayı Kayzer'e anlatmışlar, Kayzer duyduğunda, çok gülmüş Kayzer.
</div>
<div>
</div>
<div>
    Artık başka şey eklemesine gerek kalmıyordu. Hepsi birden gülüyorlardı,
    "Hah, hah, hah!", içten gelme, ama kısa süreli bir kahkahayla; üç vuruşlu
    bir gülüş, öyle ya, uzatılırsa majestelerine saygısızlık etmek olabilirdi.
</div>
<div>
    <br/>
</div>
<div>
    Avrupa'ya yaklaştıklarında, gemiyi bir havadis dalgası karşıladı.
    Telsizciler harıl harıl çalışıyorlardı. Bir gece, Desnoyers fuayeye
    girdiğinde, Alman ileri gelenlerini coşkulu yüzlerle, ellerini kollarını
    sallayarak konuşur buldu. Bira içmiyorlardı; şişelerce Alman şampanyası
    açtırmışlardı, Frau müsteşar da, kuşkusuz olaylardan etkilenerek,
    kamarasına inmeye niyetli değildi. Yüzbaşı Erckmann, genç Arjantinliyi
    görünce bir kadeh şampanya sundu.
</div>
<div>
    <br/>
</div>
<div>
    — Savaş –dedi heyecanla–, savaş kapıda... Zamanı çoktan gelmişti!
</div>
<div>
    <br/>
</div>
<div>
    Desnoyers'in yüzünde şaşkınlık okunuyordu. Savaş ha!.. İyi de, ne savaşıydı
    bu?.. Herkes gibi o da ilan tahtasındaki radyo haberini okumuştu; Avusturya
    hükümeti Sırbistan'a ültimatom vermişti, ama durum zerre kadar heyecanını
    uyandırmamıştı. Balkanların sorunlarını küçümserdi o. Bitli halkların
    çekişmeleriydi, dünyanın dikkatini kendi üzerlerinde topluyor, daha önemli
    işlerden alıkoyuyorlardı. Böyle bir olay savaş heveslisi müsteşarın neden
    ilgisini çekiyordu ki? İki ulus sonunda uzlaşacaklardı nasıl olsa.
    Diplomasinin arada bir işe yaradığı da olurdu.
</div>
<div>
    <br/>
</div>
<div>
    — Hayır –diye üsteledi Alman yırtıcılıkla–; savaş bu, Tanrı'ya şükür. Rusya
    Sırbistan'a destek verecektir, biz de müttefikimizi destekleyeceğiz... Ya
    Fransa ne yapacak? Siz biliyor musunuz, ne yapacak Fransa?
</div>
<div>
</div>
<div>
    Julio aksilenerek omuz silkti, kendisini rahat bıraksınlar istiyordu.
</div>
<div>
    <br/>
</div>
<div>
    — Savaş bu –diye sürdürdü müsteşar–, bize gerekli olan önleyici savaş.
    Rusya fazla hızla gelişiyor ve bize karşı çıkmaya hazırlanıyor. Barış dört
    yıl daha sürsün, stratejik demiryollarını tamamlamış olur, askeri gücü de
    müttefiklerininkiyle birleşince bizimkine eşitlenir. Şimdi iyi bir darbe
    vurmak en iyisi. Bu fırsattan yararlanmalıyız...
</div>
<div>
    <br/>
</div>
<div>
    savaş! Önleyici savaş!
</div>
<div>
    <br/>
</div>
<div>
    Tüm avenesi sessizce dinliyordu. Bazıları onun coşkusunu paylaşmaz gibiydi.
    Savaş!.. Hayallerinde işlerinin felce uğradığını, şubelerinin iflas
    ettiğini, bankaların krediyi kestiklerini görüyorlardı... bunlar gözlerinde
    çarpışmalardaki kıyımlardan daha korkunç bir felaketti. Yine de
    Erck-mann'ın vahşi söylevini homurdanmalar ve baş hareketleriyle
    onaylıyorlardı. Ne de olsa o bir Herr Raht'tı, üstelik subaydı. Yurdunun
    yazgısının sırrını biliyor olmalıydı, bu da savaşın başarısına sessizce
    kadeh kaldırmalarına yeterliydi.
</div>
<div>
    <br/>
</div>
<div>
    Delikanlı müsteşarla hayranlarının sarhoş olduklarını sandı. "Bakın,
    yüzbaşım –dedi uzlaştırıcı bir tonla–; bu sizin söylediğinizin galiba
    mantığı yok." O çalışkan Almanya'ya savaşın ne yararı olurdu? Ülke nüfuz
    alanını her an genişletmekteydi; her ay yeni bir pazarı ele geçiriyordu,
    her yıl ticaret bütçesi işitilmedik oranlarda artmaktaydı. Daha altmış yıl
    önce az sayıdaki savaş gemisine mürettebat olarak polisin cezalandırdığı
    Berlinli arabacıları veriyordu, şimdi ise ticaret ve savaş filoları bütün
    okyanuslarda cirit atıyorlardı; hiçbir liman yoktu ki Alman malları
    rıhtımlarının başköşesini tutmuş olmasın. Almanya'ya tek gereken öyle
    yaşayıp gitmek,
</div>
<div>
</div>
<div>
    <br/>
</div>
<div>
    savaş maceralarından uzak kalmaktı. Yirmi yıl barış daha, Almanlar bu
    kansız savaşta dünkü hocaları İngiltere'yi yenip dünya pazarlarının hâkimi
    olurlardı. Ne yani, tüm bunları – varını yoğunu bir iskambil kâğıdına
    yatıran kumarbazlar gibi– belki de talihin kendilerine gülmeyeceği bir
    mücadeleyle tehlikeye mi atacaklardı?..
</div>
<div>
    <br/>
</div>
<div>
    — Hayır; savaş –diye öfkeyle ayak diredi müsteşar–, önleyici savaş!
    Çevremiz düşmanlarla sarılı yaşıyoruz, bu böyle devam edemez. Bir seferde
    köklerini kazıyalım en iyisi. Ya onlar ya biz! Almanya dünyaya meydan
    okuyacak gücü kendinde buluyor. Rus tehlikesine son vermeliyiz. Fransa
    pısıp oturmazsa, vay haline! Ve birileri daha... birileri bize karşı cephe
    alacak olursa, onun da vay haline! Ben atölyelerimde yeni bir makineyi
    kurduğum zaman durup dinlenmeden üretime geçsin diye kuruyorum. Dünyanın en
    büyük ordusuna sahibiz, harekete geçirmek gerek, yoksa paslanır sonra.
</div>
<div>
    <br/>
</div>
<div>
    Sonra ağır bir alayla ekledi:
</div>
<div>
    <br/>
</div>
<div>
    — Bizi boğmak için çevremizi bir demir çemberle sardılar. Ama Almanya'nın
    göğüsleri gürbüzdür, şöyle bir gerinirse korsesini koparır. Şimdi biz
    uyurken onlar elimizi kolumuzu bağlamadan önce uyanmalıyız. Karşımıza
    dikilecek olanın vay haline!..
</div>
<div>
    <br/>
</div>
<div>
    Desnoyers bu küstahlıklara bir karşılık verme gereğini duydu. Almanların
    yakındıkları o demir çemberi kendisi hiç görmemişti. Ulusların tek
    yaptıkları, Almanların ölçüsüz emelleri karşısında el el üstünde, güven
    içinde yaşayıp gitmemekti. Sadece geleceği neredeyse kesin olan bir
    saldırıdan korunmak için hazırlık yapıyorlardı. İkide birde en
</div>
<div>
</div>
<div>
    işitilmedik isteklerle çiğnenen vakarlarını korumak derdindeydiler.
</div>
<div>
    <br/>
</div>
<div>
    — Acaba –diye sordu– kendini savunmak zorunda kalanlar öbür uluslar
    olmasın, dünya için tehlikeyi sizler oluşturmayasınız?..
</div>
<div>
    <br/>
</div>
<div>
    Masanın altında görünmez bir el geçen gece olduğu gibi elini araştırıp
    ihtiyat öğütledi. Ancak bu kez kazanılmış hakkın verdiği yetkeye dayanarak
    kuvvetle bastırıyordu.
</div>
<div>
    <br/>
</div>
<div>
    — Aman Tanrım! –diye içini çekti Berta tatlılıkla–. Sizin gibi kibar bir
    gencin ağzında bu sözler, hem akrabalarınız...
</div>
<div>
    <br/>
</div>
<div>
    Lafını tamamlayamadı, çünkü kocası sözünü kesti. Artık Amerikan
    karasularında değildiler, müsteşar da bir ev sahibinin kabalığıyla konuştu.
</div>
<div>
    <br/>
</div>
<div>
    — Delikanlı, size daha önce de ifade etme fırsatını bulmuştum –dedi,
    diplomatların insana diyecek laf bırakmayan soğukluğuyla–, siz yalnızca bir
    Güney Amerikalısınız, Avrupa işlerinden haberiniz yok.
</div>
<div>
    <br/>
</div>
<div>
    "Amerika yerlisi" diye küçümsememişti ama Julio o sözcüğü Alman sanki
    söylemiş gibi yüreğinde duydu. Ah, coşkulu öfkesini sımsıkı kavramış o
    yumuşacık gizli pençe yok muydu!.. Ama o temas sayesinde soğukkanlılığını
    korudu, hatta gülümsedi. "Teşekkürler, yüzbaşı! –dedi içinden–. Aslında
    hakkını almak için yapabileceğinin en azı bu."
</div>
<div>
    <br/>
</div>
<div>
    Sonuçta müsteşar ve avenesiyle ilişkileri orada kesilmiş oldu.
</div>
<div>
</div>
<div>
    <br/>
</div>
<div>
    Tacirler, yurtlarına yaklaştıklarını fark ettikçe, Yeni Dünya
    yolculuklarında takındıkları alttan alarak hoşa gitme dileklerinden
    sıyrılmaktaydılar. Öte yandan uğraşmak zorunda oldukları vahim işler vardı.
    Telgraf servisi arasız çalışmaktaydı. Geminin kaptanı kamarasında
    müsteşarla görüşmekteydi, yurttaşlarının en önemlisi oydu tabii. Ahbapları
    kendi aralarında konuşmak üzere daha kuytu köşeleri araştırıyorlardı. Berta
    bile Desnoyers'ten kaçmaya başlamıştı. Hâlâ uzaktan gülümsüyordu, ama
    gülümsemesi o anki gerçekten çok anılara idi.
</div>
<div>
    <br/>
</div>
<div>
    Lizbon ile İngiltere kıyıları arasında Julio onun kocasıyla son bir kez
    konuştu. Her sabah yemek salonunun girişindeki ilan tahtasında radyodan
    alınmış telaş verici havadisler
</div>
<div>
    <br/>
</div>
<div>
    görülüyordu. İmparatorluk, düşmanlarına karşı silahlanmaktaydı. Tanrı o
    düşmanları başlarından aşağıya bin türlü bela yağdırarak cezalandıracaktı.
    Son havadis Desnoyers'i şaşkınlığa boğdu. "Üç yüz bin devrimci şu anda
    Paris'i kuşatmış durumda. Dış mahalleler alevler içinde. Komün döneminin
    dehşeti yeniden canlanmakta."
</div>
<div>
    <br/>
</div>
<div>
    — Yahu bu Almanlar aklını kaçırmış! –diye haykırdı delikanlı radyodan
    aktarılmış o haber karşısında; çevresi kendisi kadar şaşırmış bir meraklı
    grubuyla sarılmıştı–. Birazcık sağduyumuz kaldıysa onu da kaybedeceğiz...
    Neyin devrimcisi bunlar? Hükümettekiler gerici değil ki, Paris'te hangi
    devrim patlak vermiş olabilir ki?
</div>
<div>
    <br/>
</div>
<div>
    Arkasından sert, otoriter bir ses, dinleyenlerin kuşkularını dağıtmak ister
    gibi yükseldi. Konuşan Herr müsteşardı.
</div>
<div>
    <br/>
</div>
<div>
    — Delikanlı, bu havadisleri Almanya'nın önde gelen ajansları yolluyorlar...
    Ve Almanya asla yalan söylemez.
</div>
<div>
</div>
<div>
    Bu belirtmeden sonra ona sırtını döndü, bir daha da görüşmediler.
</div>
<div>
    <br/>
</div>
<div>
    Ertesi sabah erkenden –yolculuğun son günüydü– Desnoyers'in kamarotu onu
    telaşla uyandırdı. "Herr, güverteye çıkın, enfes bir gösteri var." Deniz
    sislere bürünmüştü, ama buğu perdelerinin arasında güçlü kuleleri ve sivri
    minareleriyle adaları andıran birtakım siluetler seçiliyordu. Yağ gibi
    denizin üstünde o adalar karanlık ve ağır, yavaş yavaş, görkemle
    kayıyorlardı. Julio on sekize kadar saydı. Okyanusu kaplamış gibiydiler.
    Manş Filosu'ydu bu, hükümetin buyruğuyla İngiltere kıyılarından yola
    çıkmış, yalnızca boy göstermek amacıyla denize açılmıştı. Tarih öncesi
    canavarlarından bir sürüyü andıran o dretnotların sisler arasındaki
    geçidini gördüğünde, Desnoyers, İngiliz gücünün büyüklüğünü ilk kez olarak
    fark etti. Alman gemisi aralarından ufalmış, ezilmiş, tam yolla geçti.
    "İnsanın aklından şöyle geçiyor –diye düşündü delikanlı–, galiba vicdanı
    rahatsız da sıvışmaya bakıyor." Yanı başında bir Güney Amerikalı yolcu bir
    Almanla şakalaşmadaydı. "Ya onlarla aranızda savaş ilan edilmişse!.. Ya
    şimdi bizi tutsak alırlarsa!"
</div>
<div>
    <br/>
</div>
<div>
    Öğleden sonra Southampton Koyu'na girdiler. Friedrich August tez elden
    çıkmak için aceleci davrandı. Muazzam bir yük aldı; hem yolcu hem bagaj
    yükü. Tıklım tıklım dolu iki vapur transatlantiğe yanaştı. İngiltere'de
    yaşayan Almanların oluşturduğu çığ gibi bir kitle güverteleri dost toprağa
    ayak basanların neşesiyle doldurdu, bir an önce kapağı Hamburg'a atma
    derdindeydiler. Ardından gemi Manş Kanalı'nda o dolaylarda görülmedik bir
    hızla ilerledi.
</div>
<div>
</div>
<div>
    Küpeştelere yaslanmış yolcular normalde barış gemilerinin dolaştığı o deniz
    bulvarındaki olağanüstü karşılaşmaları yorumlamaktaydı. Ufuktaki dumanlar,
    Rusya'dan dönen başkan Poincaré'yi getiren Fransız filosunundu. Avrupa'daki
    alarm durumu üzerine yolculuğunu yarıda kesmişti. Ardından kendi
    kıyılarının önünde saldırgan bekçi köpekleri gibi devriye gezen başka
    İngiliz gemileri gördüler. İki Kuzey Amerika zırhlısını sepet biçimi
    direklerinden tanıdılar. Derken tepeden tırnağa pırıl pırıl, bembeyaz bir
    Rus gemisi Baltık yönünde tam yolla geçip gitti. "Kötü! –diye
    söyleniyorlardı Amerika'dan gelen yolcular–. Çok kötü! Galiba bu kez işler
    iyice ciddileşti." Ve sağlı sollu yakın kıyıları tedirginlikle
    süzüyorlardı. Görünürde her zamankinden farksızdılar, ama belki de
    arkalarında tarihin yeni bir dönemi hazırlanmaktaydı.
</div>
<div>
    <br/>
</div>
<div>
    Transatlantik, Boulogne'a gece yarısı varacak, yolcular rahatça insinler
    diye şafağı bekleyecekti. Oysa saat onda vardı, limandan uzağa demirledi ve
    kaptan yolcuların bir saatten kısa bir sürede indirilmesi için emir verdi.
    Bu amaçla, kömür israf ederek hızını artırmıştı. Tez elden uzaklaşıp
    Hamburg'a sığınmak zorundaydı. Radyo alıcıları boşa çalışmamışlardı.
</div>
<div>
    <br/>
</div>
<div>
    Denizin yüzeyine morumsu bir ışık saçan mavi ışıldakların aydınlığında,
    transatlantikten römorkörlere Paris'e gidecek yolcularla bagajların
    bindirilmesine başlandı. "Çabuk! çabuk!" Denizciler acaba birini kaybettim
    mi diye valizlerini saymaya duraklayan hanımları itekliyorlardı. Kamarotlar
    çocukları paket gibi yüklenmişlerdi. Genel telaş o abartılı, vıcık vıcık
    Alman nezaketini yok etmişti. "Uşak gibi bunlar –
</div>
<div>
</div>
<div>
    <br/>
</div>
<div>
    diye düşündü Desnoyers–. Zafer saati yaklaştı sanıyorlar ya, artık numara
    yapmak gereğini duymaz oldular..."
</div>
<div>
    <br/>
</div>
<div>
    Kendisini denizin dalgaları üstünde, transatlantiğin kapkara, hareketsiz,
    ışıklı lombozlarla delik deşik duvarının dibinde, bir römorkörde buldu,
    güvertelerin tıklım tıklım küpeştelerinden insanlar mendil sallıyorlardı.
    Julio aralarında Berta'yı seçti, kendisini görmeden, hangi römorkörde
    olduğunu bilmeksizin, bundan böyle denizin ve gecenin gizeminde yitip
    gidecek olan tatlı anılara teşekkürünü bildirmek gereğiyle elini
    sallıyordu. "Elveda müsteşar hanım!"
</div>
<div>
    <br/>
</div>
<div>
    Başını almış giden transatlantikle limanın ağzına doğru ilerleyen
    römorkörlerin arasındaki mesafe büyümeye başladı. Sanki o karşılık
    gelmeyecek anı beklemişçesine, en üst güverteden, gür bir ses yükseldi
    gürültülü kahkahalar arasında. "Güle güle gidin! Yakında Paris'te
    görüşürüz!" Ve bando mızıka, hani on üç gün önce Desnoyers'i beklenme-dik
    "Marseillaise"iyle şaşırtmış olan bando mızıka, Büyük Friedrich zamanından
    bir savaş marşı çalmaya başladı, trompetler eşliğinde bir topçu marşı.
</div>
<div>
    <br/>
</div>
<div>
    Öylece gölgeler içinde kaybolup gitti Fransa kıyılarına yanaşan son Alman
    transatlantiği, kaçışın telaşı ve yaklaşan öç alma saatinin verdiği
    küstahlık içinde.
</div>
<div>
    <br/>
</div>
<div>
    Bunlar bir gece önce olup bitmişti. Üzerinden henüz yirmi dört saat bile
    geçmiş değildi, yine de Desnoyers'in gözünde uzak bir olay, belli belirsiz
    bir gerçekti. Hem o zıt gitmeye yatkın kafasıyla genel telaşa katılmıyordu.
    Müsteşarın küstahlıkları şimdi kendisine askerliğe heves etmiş bir
    burjuvanın atıp tutmaları gibi geliyordu. Paris halkının
</div>
<div>
</div>
<div>
    tedirginliğine gelince, o da rahat yaşamaya alışmış, ufukta refahına
    dokunacak bir tehdit belirir belirmez etekleri tutuşan bir halkın sinirli
    ürpermeleriydi. Kaç kez savaş çıktı çıkıyor diye konuşmuşlardı da çatışma
    son anda önlenivermişti!.. Üstelik kendisi aman savaş falan çıkmasın
    istiyordu, çünkü yaşamının geleceğine ilişkin tasarılarını altüst ederdi;
    insanoğlu kendi bencilliğine uygun düşen her şeyi mantıklı ve akla sığar
    kabul ederek gerçeğin üstüne çıkarmaya eğilimlidir.
</div>
<div>
    <br/>
</div>
<div>
    — Hayır, savaş falan olmayacak –diye yineledi bahçede dolaşırken–.
    Çıldırmış bu insanlar. Bu çağda nasıl olur da savaş çıkar?..
</div>
<div>
    <br/>
</div>
<div>
    Ve kuşkusuz az sonra yeniden depreşecek olan kuşkularını böylece
    yatıştırdıktan sonra, o anda kendisini ilgilendiren şeyi düşündü. Saat beş
    olmuştu. Sevgilisi her an gelebilirdi. Pasquinier Caddesi'ndeki kapının
    demir parmaklığından içeri giren bir hanımı uzaktan ona benzetti. Biraz
    farklı görünüyordu, ama belki de yaz modasıyla görünüşü değişmiştir diye
    düşündü. Daha fazla yaklaşmadan yanlışını fark etti. Hanım yalnız değildi:
    yanına başka bir kadın gelmişti. Galiba İngiliz ya da Kuzey
    Amerikalıydılar, hani şu Marie Antoinette'in anısına romantikçe
    tapınanlardan. İdam edilen kraliçenin eski mezarının bulunduğu Chapelle
    Expiatoire'ı ziyaret etmeye niyetliydiler. Julio onların basamakları çıkıp
    iç avluyu geçtiklerini gördü; orada, toprağın altında, 10 Ağustos'ta ölen
    sekiz yüz İsviçreli, devrimin öfkesinin diğer kurbanlarıyla birlikte
    yatıyorlardı.
</div>
<div>
    <br/>
</div>
<div>
    Bu düş kırıklığıyla birazcık bozulmuş, volta atmayı sürdürdü.
    Keyifsizliğinden ötürü, Bourbon'ların Restorasyon döneminde eski Madeleine
    Mezarlığı'nı süslemek üzere
</div>
<div>
</div>
<div>
    yaptırdıkları anıt gözüne büsbütün çirkin göründü. Dakikalar geçiyor, o ise
    gelmiyordu. Her voltada bahçenin girişlerine sabırsızlıkla bakıyordu.
    Derken tüm randevularında olan şey oldu; o birdenbire ortaya çıkıverdi,
    sanki gökten düşer ya da hayalet gibi yerden yükselircesine. Bir öksürük,
    hafif bir adım sesi, dönüp baktığında Julio az kalsın gelene çarpıyordu.
</div>
<div>
    <br/>
</div>
<div>
    — Margarita! Ah, Margarita!..
</div>
<div>
    <br/>
</div>
<div>
    Oydu işte, yine de tanımakta gecikmişti. Üç ay boyunca hayalini kaplayan o
    çehreyi olanca gerçekliğiyle görmeyi biraz garipsiyordu, yokluğun
    idealizmiyle belleğinde giderek ruhsallaşmış, belirsizleşmişti. Ama kuşkusu
    birkaç saniyede geçti. Hemen ardından zaman ve mekân ortadan silinir gibi
    oldu; sanki hiç yolculuğa çıkmamıştı, sanki son görüşmelerinin üstünden
    ancak birkaç saat geçmişti.
</div>
<div>
    <br/>
</div>
<div>
    Margarita, Julio'nun haykırışlarını izleyecek olan coşkulu davranışları,
    ellerine sarılacağını, hatta belki fazlasını sezinledi, soğuk ve sakin
    davrandı.
</div>
<div>
    <br/>
</div>
<div>
    — Yo, burada olmaz –dedi yüzünü sıkıntıyla kırıştırarak–. Burada buluşmak
    da nereden aklımıza gelmiş!
</div>
<div>
    <br/>
</div>
<div>
    Gidip bir öbek bitkinin kuytuluğundaki demir iskemlelere oturacak oldular,
    ama kadın hemen ayağa fırladı; bulvardan geçenler kendisini görebilirlerdi,
    gözlerini bahçeye çevirmeleri yeterdi. Büyük mağazalar yakın olduğundan,
    birçok arkadaşı çevrede dolaşıyor olmalıydılar... Şapelle Mathurins Caddesi
    arasında anıtın bir köşesine sığındılar. Desnoyers gür bir bitki öbeğinin
    dibine bir çift iskemle koydu, oturunca parmaklığın öbür yanından
    geçenlerin gözlerinden gizlendiler. Ama yalnız kalmak hayaldi. Birkaç
</div>
<div>
</div>
<div>
    <br/>
</div>
<div>
    adım ötelerinde şişko, miyop bir bey gazetesini okuyor, bir grup kadın örgü
    örerken gevezelik ediyorlardı. Bir çift köpeği gezdiren kızıl peruklu bir
    hanım –hayvanlarına hava aldırmak için bahçeye inmiş bir mahalle komşusu–
    nezaketle gülümseyerek âşıkların yanından birkaç kez gelip geçti.
</div>
<div>
    <br/>
</div>
<div>
    — Ay ne sıkıcı! –diye inledi Margarita–. Buraya gelmek de ne berbat bir
    fikirmiş!
</div>
<div>
    <br/>
</div>
<div>
    Birbirlerini dikkatle süzüyorlardı, sanki zamanın yaptığı değişiklikleri
    tamı tamına belirlemek ister gibiydiler.
</div>
<div>
    <br/>
</div>
<div>
    — Büsbütün esmerleşmişsin –dedi kadın–. Gören de denizci sanır.
</div>
<div>
    <br/>
</div>
<div>
    Julio onu eskisinden de güzel buluyordu; ona sahip olmanın Amerika
    yolcuğuna yol açan tersliklere değdiğini düşünmekteydi. Kendisinden daha
    uzun boylu, zarif, uyumlu bir incelikteydi. "Adımlarını müzikle atıyor,"
    derdi Desnoyers onun görüntüsünü hayalinde canlandırdığında. Onu yeniden
    gördüğünde de ilk hayran olduğu yanı, bahçede başka bir iskemle ararkenki
    çevik, oynak, kıvrak yürüyüş temposuydu. Yüzünün çizgileri uyumlu
    sayılmazdı, ama hınzır bir inceliği vardı; tam bir Parisli kadın yüzü.
    Kadınları güzelleştirme sanatlarının tüm icatlarını üstünde toplamıştı,
    kendine bin bir özenle bakıyordu. Hep kendi için yaşamıştı. Ancak birkaç ay
    önce o tatlı bencilliğinin birazından vazgeçmiş, toplantılardan, çaylardan,
    ziyaretlerden el çekmiş, akşam saatlerini Desnoyers'e ayırmıştı. Şıktı,
    pahalı bir oyuncak bebek misali boyalıydı, en yüce emeli bedeninin
    inceliğiyle terzilerin icatlarını değerlendirecek bir manken olmaktı, oysa
    sonunda öbür kadınlarla aynı tasaları ve neşeleri duyar olmuş, kendine bir
    içsel yaşam yaratmıştı. Eski havailiğinin altında
</div>
<div>
</div>
<div>
    gizlenen o yeni yaşamın odağı Desnoyers'ti. Sonra, varlığına kesin bir
    düzen –el âlemin önünde şıklığın keyfi, mahreminde aşkın zevkleri–
    verdiğini hayal ederken, yıldırım gibi bir felaket çarpmıştı; varlığını
    unutmuşa benzediği kocasının işe karışması bilinçsizce mutluluğunu altüst
    etmişti. Kendini yeryüzünün merkezi sanan, olayların hep kendi keyfine ve
    dileğine göre akmasını bekleyen kadın, o acımasız sürpriz karşısında yürek
    acısından çok şaşkınlık duymuştu.
</div>
<div>
    <br/>
</div>
<div>
    — Ya sen, beni nasıl buluyorsun? –diye sürdürdü Margarita.
</div>
<div>
    <br/>
</div>
<div>
    Julio yanıtında yanılmasın diye de geniş etekliğine bakarak ekledi:
</div>
<div>
    <br/>
</div>
<div>
    — Haberin olsun, moda değişti. Entravé eteklerin modası geçti. Şimdi kısa
    ve dalga dalga uçuşan etekler giyiliyor.
</div>
<div>
    <br/>
</div>
<div>
    Desnoyers'e de giysisiyle onun kadar tutkuyla ilgilenmek düştü, yeni
    modalara olan hayranlığını Margarita'nın güzelliğine övgülerle karıştırdı.
</div>
<div>
    <br/>
</div>
<div>
    — Beni çok düşündün mü, ha? –diye sürdürdü kadın–. Beni bir kez bile
    aldatmadın mı? Bir kezcik bile?.. Doğru söyle: Bak, yalan söylediğinde
    anlarım sonra.
</div>
<div>
    <br/>
</div>
<div>
    — Hep seni düşündüm –dedi delikanlı, yargıç önünde ant içiyormuş gibi elini
    yüreğinin üstüne koyarak.
</div>
<div>
    <br/>
</div>
<div>
    Tumturaklı biçimde söyledi bunu, gerçeğin vurgusuyla, öyle ya,
    sadakatsizliklerinde –şimdi hepsi aklından uçup gitmişti– Margarita'nın
    anısı ona hep eşlik etmişti.
</div>
<div>
    <br/>
</div>
<div>
    — Senden söz edelim ama! –diye ekledi Julio–. Bütün bu zamanda neler
    yaptın?
</div>
<div>
</div>
<div>
    İskemlesini onunkine olabildiğince yanaştırmıştı. Dizleri birbirine
    değiyordu. Ellerinden birini eline alıyor, eldivenin açıklığından içeri
    parmağını sokuşturuyordu. O lanet olası bahçe, daha fazla yakınlaşmaya
    olanak vermiyordu ki, üç aylık ayrılıktan sonra onları fısır fısır
    konuşmaya zorluyordu!.. Kibarlığına karşın, gazete okuyan bey sinirlenerek
    başını kaldırıp, sanki bir sinek vızıltısıyla kendisini rahatsız etmiş
    gibi, gözlüklerinin üstünden onlara baktı... Tüm Avrupa felaketin tehdidi
    altındayken parka gelip âşıkdaşlık etmek ha!..
</div>
<div>
    <br/>
</div>
<div>
    Margarita o cüretkâr eli iterek, sakince son aylardaki yaşantısını anlattı.
</div>
<div>
    <br/>
</div>
<div>
    — Hayatımı elimden geldiğince sürdürdüm, ama sıkıntıdan patlıyordum.
    Biliyorsun, annemin evine taşınmıştım, annem de eski kafalı bir kadındır,
    bizim zevklerimizden anlamaz. Erkek kardeşimle tiyatroya gittim; boşanma
    işi nasıl gidiyor diye öğrenmek ve çabuklaştırmak için avukata gidip
    geldim...
</div>
<div>
    <br/>
</div>
<div>
    Hepsi bu kadar işte.
</div>
<div>
    <br/>
</div>
<div>
    — Peki ya kocan?..
</div>
<div>
    <br/>
</div>
<div>
    — Ondan hiç söz etmeyelim, olmaz mı? Zavallıcık, yüreğimi sızlatıyor.
    Öylesine iyi yürekli... öylesine doğru davranıyor... Avukat kesinlikle
    söylüyor, her şeyden vazgeçmiş, engel olmak istemiyormuş. Dediler ki
    Paris'e gelmiyormuş, fabrikasında yaşıyormuş. Eski evimiz kapalı durumda.
    Ona ne denli kötü davranmış olduğumu hatırladıkça kimi zaman pişmanlık
    duyuyorum.
</div>
<div>
    <br/>
</div>
<div>
    Julio elini çekerek sordu:
</div>
<div>
</div>
<div>
    — Ya ben?
</div>
<div>
    <br/>
</div>
<div>
    — Haklısın –diye yanıtladı gülümseyerek–. Sen benim hayatımsın. Acımasızlık
    oluyor, ama insanlık hali işte. Acaba başkalarını rahatsız ediyor muyuz
    diye tasalanmayıp kendi hayatımızı yaşamak zorundayız. Mutlu olmanın yolu
    bencillikten geçiyor.
</div>
<div>
    <br/>
</div>
<div>
    İkisi de sessizleştiler. Kocanın anısı buz gibi bir yel olup aralarında
    esmişti. İlk kendini toparlayan Julio oldu.
</div>
<div>
    <br/>
</div>
<div>
    — Sen bu arada dans falan ettin mi?
</div>
<div>
    <br/>
</div>
<div>
    — Yok canım, hiç olur mu! İşe bak, tam da boşanma işlemlerindeki bir
    hanım!.. Sen gideli hiçbir sosyetik toplantıya ayak basmadım. Senin
    yokluğundan ötürü biraz yas tutayım dedim. Bir gün bir aile eğlentisinde
    birazcık tango yaptık. Felaket bir şeydi!.. Senin eksikliğin duyuluyordu
    maestro.
</div>
<div>
    <br/>
</div>
<div>
    Elleri yine birbirine kenetlenmişti, yine gülümsüyorlardı. Gözlerinin
    önünden birkaç ay öncesinin anıları geçiyordu, aşklarının başlangıcında,
    akşamın beşinden yedisine, tangoyla bir fincan çayın ayrılmaz
    birlikteliğini sunan Champs Elysées otellerinde dans ederlerdi.
</div>
<div>
    <br/>
</div>
<div>
    Kadın o anılardan ancak karşılaşmalarının ilk anlarında kafasından silinen
    inatçı bir saplantının dürtmesiyle sıyrılır gibi oldu.
</div>
<div>
    <br/>
</div>
<div>
    — Senin iyi bilirsin, söyle: Savaş çıkacağına inanıyor musun? İnsanlar
    başka şey konuşmaz oldu!.. Sonunda her şeyin düzeleceğini sanmıyor musun?
</div>
<div>
</div>
<div>
    Desnoyers olanca iyimserliğiyle onu onayladı. Savaş olasılığına
    inanmıyordu. Akla sığmaz bir şeydi.
</div>
<div>
    <br/>
</div>
<div>
    — Ben de öyle diyorum. Artık vahşi bir çağda yaşamıyoruz. Ben Almanlarla
    tanıştım; kibar, terbiyeli insanlardı, herhalde onlar da bizim gibi
    düşünüyorlardır. Bizim eve gelen bir ihtiyar öğretmen dün anneme diyordu ki
    çağımız bu kadar ilerlemişken artık savaşlar olası değilmiş. Yoksa iki ay
    sonra savaşacak adam kalmazmış; üç ay sonra dünyada kavgayı sürdürecek para
    kalmazmış. Ne dedi tam aklımda kalmadı, ama o pek güzel anlatıyordu,
    dinlemesi kulağa hoş geliyordu.
</div>
<div>
    <br/>
</div>
<div>
    Susup bir düşündü, karışık anılarına çekidüzen vermeye çalışıyordu; ama
    gerektirdiği çabadan ürkerek aklına geleni ekledi:
</div>
<div>
    <br/>
</div>
<div>
    — Savaşı bir düşün. Ay, korkunç bir şey! Sosyete yaşantısı felç olur. Ne
    partiler kalır, ne giysiler, ne tiyatrolar. Hatta belki de yeni modalar
    bile icat etmezler. Bu kadınlar yasta. Aklın alıyor mu?.. Paris bomboş
    kalmış... Hem bu akşam seninle buluşmaya gelirken gözüme bir de güzel
    göründü ki!.. Yok, yok olamaz. Düşün bir kez, önümüzdeki ay Vichy'ye
    gideceğiz; anneme ılıca gerekiyor, sonra Biarritz'deyiz. Ardından
    Loire'daki şatolardan birine gideceğim. Hem sonra bizim mesele var, benim
    boşanmam, evlenmemiz, onu da gelecek yıl yapabiliriz... Şimdi bir savaş
    çıkarsa bütün bunlar altüst olur! Yo, hayır, olamaz. Bunlar benim erkek
    kardeşimle onun gibi Alman tehlikesine kafayı takanların fikri. Eminim
    yalnız ciddi, can sıkıcı şeylerden hoşlanan kocam da savaşı kapıda sanıp
    cepheye hazırlananlardandır. Ne saçmalık ama! Sen de benimle birlikte
    söyle. Senin ağzından duymaya ihtiyacım var.
</div>
<div>
</div>
<div>
    Âşığının evetlemesiyle sakinleşip konuşmanın yönünü değiştirdi. Kadının
    değindiği yeni evlilik olanağı belleğinde Desnoyers'in yaptığı yolculuğun
    amacını çağrıştırdı. Kısa ayrılıkları süresince birbirlerine mektup yazacak
    zamanları olmamıştı.
</div>
<div>
    <br/>
</div>
<div>
    — Para buldun mu? Sana kavuşmanın mutluluğundan birçok şeyi unuttum.
</div>
<div>
    <br/>
</div>
<div>
    Delikanlı iş dünyasında uzman bir adam havası alarak konuştu. Umduğu kadar
    para getirememişti. Ülkeyi dönemsel krizlerinden birine batmış bulmuştu.
    Ama o durumda da dört yüz bin frank toplamayı başarmıştı. Cüzdanında o
    tutarı içeren bir çek duruyordu. İleride daha başka paralar da
    göndereceklerdi. Uzaktan akrabası olan kırsal kesimden bir bey işlerini
    yönetiyordu. Sevgilisi de havailiğine karşın ciddi bir kadın tavrı takındı.
</div>
<div>
    <br/>
</div>
<div>
    — Para paradır –diye belirtti özdeyiş havasıyla–, o olmadı mı mutluluğa
    güven olmaz. Senin dört yüz bininle, bir de bendekiyle bir süre idare
    edebiliriz... Haberin olsun, kocam drahomamı geri vermek istiyor. Erkek
    kardeşime öyle demiş. Gel gelelim işlerinin durumu, fabrikasının gidişi
    istediği kadar çabuk iade etmesine olanak vermiyormuş... Her şeyde öylesine
    dürüst ve namuslu davranıyor ki. Ah bir de öyle bayağı bir tip olmasaydı!..
</div>
<div>
    <br/>
</div>
<div>
    Margarita görüşmelerini soğuklaştıran o içten gelme, ama gecikmeli
    övgülerinden bir kez daha pişman olmuş göründü. Julio onu dinlerken
    rahatsız olur gibiydi. Kadın bir kez daha gevezeliğinin konusunu
    değiştirdi.
</div>
<div>
    <br/>
</div>
<div>
    — Ya ailen? Seninkileri gördün mü?..
</div>
<div>
</div>
<div>
    Desnoyers, Chapelle Expiatoire'a yönelmeden önce baba evine uğramıştı.
    Victor Hugo Bulvarı'ndaki kocaman apartmana kaçamak girmiş, satıcı gibi
    servis merdiveninden tırmanmış, sonra hizmetçilerden birinin yavuklusu olan
    askerlerden biri gibi mutfağa süzülmüştü. Annesi, zavallı Dona Luisita,
    oraya gelip kendisini kucaklamıştı, oğlunu sonsuza değin kaybettiğini
    sanmış gibi ağlıyor, çılgınca öpücüklerle kaplıyordu. Sonra Chichì diye
    çağırdıkları Luisita çıkagelmişti, kendisini hep şirin bir merakla
    seyrederdi, namuslu kadınları erdem yolundan saptıran, bin bir çılgınlık
    yaparak yaşayan o kötü ahlaklı ve tapınılası ağabeyin nasıl biri olduğunu
    anlamaya çalışır gibiydi. Ardından görkemli bir aktris havasıyla
    trajedilerdeki soylu anaları andıran Elena teyzesinin mutfağa girdiğini
    görmüştü; kendisi bir Almanla evliydi, sürü sepet çocuklarıyla Berlin'de
    yaşıyordu.
</div>
<div>
    <br/>
</div>
<div>
    — Bir aydır Paris'teymiş. Bizim şatoda bir süre kalacakmış. Büyük oğlu,
    benim "bilge" kuzenim de buralardaymış, yıllardır yüzünü görmemiştim.
</div>
<div>
    <br/>
</div>
<div>
    Konuşmaları korkularından ötürü birkaç kez kesilmişti. Sesini birazcık
    yükseltti mi annesi hemen "İhtiyar evde, aman dikkatli ol," diyordu. Elena
    teyzesi de kapıya doğru birkaç dramatik adım atıyordu, aynen odasının
    eşiğinden adım atacak olan despota bıçakla saldırmaya hazırlanan bir
    kahraman gibi. Tüm aile Don Marcelo Desnoyers'in baskıcı otoritesine boyun
    eğmiş yaşamaktaydı.
</div>
<div>
    <br/>
</div>
<div>
    — Aman bu ihtiyar! –diye sızlandı Julio, babasından söz ediyordu–. Daha bin
    yıl yaşasın, ama hepimizin üstünde amma da büyük bir yük!
</div>
<div>
</div>
<div>
    Kendisini seyretmeye doyamayan annesi gürültüler duyup ürktüğünden,
    görüşmenin sonunu hızlandırmıştı. "Git artık, bizi bir yakalarsa çok tatsız
    olur." Ve Julio baba evinden iki hanımın gözyaşlarıyla uğurlanmıştı. Chichì
    hayranlık dolu gözlerle bakıyordu; kız arkadaşları arasında skandal ve
    coşkuya yol açan o ağabeyden hem yüzü kızarıyordu, hem de memnundu.
</div>
<div>
    <br/>
</div>
<div>
    Margarita, Bay Desnoyers'ten de söz etti. Müthiş bir ihtiyar, eski usul bir
    adam diyordu, onunla uzlaşmasına olanak yoktu.
</div>
<div>
    <br/>
</div>
<div>
    İkisi de susup göz göze kaldılar. En ivedi konuyu, yani kendi geleceklerini
    açmışlardı. Ama yüreklerinde daha da zorlayıcı bir şeyler kalmıştı, söz
    olup ortaya fırlamadan önce çekingen, kararsız, gözlerine yansıyordu.
    Âşıklar gibi konuşmaya cesaret edemiyorlardı. Çevrelerindeki tanık sayısı
    durmadan artmaktaydı. Köpeklerini gezdiren kızıl peruklu hanım gittikçe
    daha sık geçer olmuştu, meydanda attığı turları kısaltıp bir suç ortaklığı
    gülümsemesiyle onları selamlıyordu. Gazete okuyanın yanında şimdi bir bank
    komşusu peyda olmuştu; savaş olasılıklarından dem vuruyorlardı. Park
    caddeye dönüşmekteydi. Terzihanelerden çıkan terzi çırağı kızlarla büyük
    mağazalardan dönen hanımlar yollarını kısaltmak için oradan geçiyorlardı.
    Kısacık bulvar giderek kalabalıklaşan bir kestirmeydi, her geçen de bir
    bitki öbeğinin kuytuluğunda oturmuş olan o şık bayanla erkek arkadaşına
    meraklı bir göz atmaktaydı; sevgililer hem gizlenmeye çabalayan, hem de
    yalancıktan tasasız bir tavır sergileyen kimseler gibi büzülmüşlerdi ve
    sözde kendilerine doğal bir hava veriyorlardı.
</div>
<div>
</div>
<div>
    — Ay, ne berbat durum! –diye sızlandı Margarita–. Görecekler bizi.
</div>
<div>
    <br/>
</div>
<div>
    Bir kız gözlerini ona dikti, kadın ünlü bir modacının çalışanını tanır gibi
    oldu. Üstelik bir saat önce yakındaki büyük mağazaları dolduran kalabalığın
    arasında gözüne ilişmiş olan hanım arkadaşlarından bazıları bahçeden
    geçebilirlerdi.
</div>
<div>
    <br/>
</div>
<div>
    — Gidelim! –diye sürdürdü–. Ya bizi birlikte görürlerse! Düşün bir kez
    neler söylemezler... Hem de tam şimdi insanlar bizi biraz unutmuşlarken.
</div>
<div>
    <br/>
</div>
<div>
    Desnoyers keyifsizlenerek itiraz etti. Kalkıp gitmek mi?.. Paris onlara dar
    geliyordu, hep Margarita'nın yüzünden; hiçbir sürprizle karşılaşmayacakları
    tek yere dönmeye razı olmuyordu. Başka bir gezi yerine ya da bir restorana
    gitseler yine tanınma tehlikesi olacaktı. Sevgilisi yalnız kamuya açık
    yerlerde buluşmayı kabul ediyordu, aynı zamanda insanların tecessüsünden
    ödü patlıyordu. Ah, ne olur Margarita onun öylesine tatlı anılarla dolu
    olan stüdyosuna gitmeyi isteseydi!..
</div>
<div>
    <br/>
</div>
<div>
    — Yo, senin evine olmaz –diye itiraz etti hemen–. Oraya gittiğim son günü
    unutamıyorum.
</div>
<div>
    <br/>
</div>
<div>
    Julio yine üsteledi, kesin itirazında ilk kararsızlığın çatlağını
    sezinlemişti. Nerede daha rahat edebilirlerdi ki? Hem sonra zaten mümkün
    olur olmaz evlenecek değiller miydi?..
</div>
<div>
    <br/>
</div>
<div>
    — Sana hayır diyorum –diye yineledi kadın–. Ya kocam beni izlettiriyorsa!
    Beni senin evinde yakalasalar boşanmam ne denli güçleşir, düşünsene!
</div>
<div>
</div>
<div>
    Şimdi kocayı övme sırası delikanlıya gelmişti, onu izlettirmesinin
    karakteriyle bağdaşmayacağını kanıtlamaya çabaladı. Mühendis bey olayların
    tamir götürmeyeceğini kabul etmişti, artık yalnız kendi hayatını yeniden
    kurmayı düşünüyor olmalıydı.
</div>
<div>
    <br/>
</div>
<div>
    — Yok, ayrılalım daha iyi –diye sürdürdü Margarita–. Yarın görüşürüz. Sen
    daha kuytuda bir yer ararsın. Kafanı çalıştır, sen her şeye çözüm bulursun.
</div>
<div>
    <br/>
</div>
<div>
    Julio'nun dileği anında bir çözüm bulmaktı. İskemlelerinden kalkmışlar,
    Mathurins Caddesi'ne doğru yürümekteydiler. Yarın değil, şimdi. Yapacakları
    tek şey bir taksi çağırmaktı; birkaç dakikalık bir yolculukla dünyadan
    kopacaklar, sır olacaklar, en güzel saatlerini yaşadıkları o stüdyonun
    gizliliğinde geçmişin tatlılığına geri döneceklerdi. Zaman hiç geçmemiş de,
    hâlâ o ilk görüşmelerindeler sanacaklardı.
</div>
<div>
    <br/>
</div>
<div>
    — Hayır –dedi kadın zayıf bir sesle, son bir tutamak noktası arıyordu–. Hem
    şimdi sekreterin oradadır, hani şu yanından ayırmadığın İspanyol. Onunla
    karşılaşırsam yerin dibine girerim!..
</div>
<div>
    <br/>
</div>
<div>
    Julio güldü... Argensola, ha! Bütün geçmişini bilen o arkadaş engel sayılır
    mıydı hiç? Eğer evde bulurlarsa derhal çıkıp giderdi. Köstek olmasın diye
    kaç kez stüdyodan göndermişti onu. Hem o denli saygılıydı ki, olacakları
    önceden kestirirdi. Mutlaka çoktan çıkmıştı; bir ziyaretçi gelmesi en
    mantıklı şeydi, tahmin etmiş olmalıydı. Sokaklarda dolaşıp havadis topluyor
    olmalıydı.
</div>
<div>
    <br/>
</div>
<div>
    Margarita sustu, özürlerinin tükendiğini görüp yenilgiyi üstlenmiş gibiydi.
    Desnoyers de sustu, onun sessizliğini
</div>
<div>
</div>
<div>
    olumlu yanıt sayıyordu. Bahçeden dışarı çıkmışlardı, kadın tedirginlikle
    çevresine bakınıyordu, kendini caddenin ortasında, âşığının yanında yürür
    ve bir sığınak arar görünce ürkmüştü. Birden önünde kırmızı bir otomobil
    gözüne ilişti, sevgilisinin eli kapısını açmıştı.
</div>
<div>
    <br/>
</div>
<div>
    — Bin! –diye buyur etti Julio.
</div>
<div>
    <br/>
</div>
<div>
    O da telaşla bindi, elinden geldiğince çabuk gözlerden gizlenme
    derdindeydi. Araba hızla hareket etti. Margarita derhal koltuğunun
    yanındaki pencerenin perdesini çekti. Ama daha işlemi tamamlayıp da başını
    çevirememişti ki, aç susuz bir ağzın ensesini araştırdığını hissetti.
</div>
<div>
    <br/>
</div>
<div>
    — Yo, burada olmaz –dedi yalvaran bir sesle–. Ciddi davranalım.
</div>
<div>
    <br/>
</div>
<div>
    Ve o yalvarmalara kulağını tıkayan erkek tutkulu girişimlerini sürdürürken,
    otomobilin parke taşlarında zıplarken çıkardığı hurda demir gürültüsünün
    arasında Margarita'nın sesi çınladı yine:
</div>
<div>
    <br/>
</div>
<div>
    — Ne dersin, gerçekten savaş olmayacak mı? Evlenebileceğimize inanıyor
    musun?.. Bir kez daha söyle, ne olur. Beni sakinleştirmene ihtiyacım var...
    Senin ağzından işitmek istiyorum.
</div>
<div>
</div>
<div>
    II
</div>
<div>
</div>
<div>
    Kentauros[7] Madariaga
</div>
<div>
    <br/>
</div>
<div>
    1870'te Marcelo Desnoyers on dokuz yaşındaydı. Paris dolaylarında doğmuştu.
    Tek evlattı. Ufak çaplı inşaat işlerine girmiş olan babası ailesini hallice
    geçindiriyordu. İnşaat kalfası, oğlunu mimar yapmak istedi; Marcelo da
    mimarlık öğrenimine hazırlık çalışmalarına girişmekteydi ki babası birden
    ölüverdi. İşlerini karmakarışık bırakmıştı. Birkaç ay içinde ana-oğul bayır
    aşağı indiler, burjuva rahatlıklarından el çekip işçiler gibi yaşamaya
    başladılar.
</div>
<div>
    <br/>
</div>
<div>
    Çocuk on dört yaşındayken bir meslek seçmek zorunda kalınca oymacı oldu. Ne
    de olsa bir sanat uğraşıydı ve Marcelo'da çarnaçar bıraktığı çalışmaların
    uyandırmış olduğu heveslerle ilintiliydi. Annesi kırsal kesime çekilip
    birtakım hısımlarının yanına sığındı. Çocuk atölyede hızla ilerledi,
    ustasına taşrada yaptığı tüm önemli işlerinde yardımcı oluyordu. Prusya ile
    savaşın ilk haberleri onu Marsilya'da bir tiyatronun dekorları üzerinde
    çalışırken buldu.
</div>
<div>
    <br/>
</div>
<div>
    Kuşağının tüm gençleri gibi, Marcelo da imparatorluğa düşmandı. Üstelik
    1848 Cumhuriyeti'ne katılmış ve 2 Aralık hükümet darbesinin anılarıyla
    yaşayan yaşlı işçilerin etkisi altındaydı. Bir gün Marsilya sokaklarında
    barış yanlısı bir halk mitingiyle karşılaştı, hükümeti protesto anlamına
    geliyordu. Korteji imparatora karşı amansız bir mücadeleye girişmiş yaşlı
    cumhuriyetçiler, yeni kurulan Enternasyonal yoldaşları ve yakın
    zamanlardaki başkaldırılardan sonra ülkelerinden kaçmak zorunda kalmış çok
    sayıda İspanyol ve İtalyan oluşturuyordu. Saçları omuzlarında veremli bir
</div>
<div>
</div>
<div>
    öğrenci bayrağı taşıyordu. "Dileğimiz barış, tüm insanları birleştirecek
    bir barış" diye şarkı söylüyorlardı göstericiler. Ne var ki yeryüzünde en
    soylu niyetlere kulak verildiği enderdir, çünkü kader onları çarpıtıp
    yollarından çıkarır. Barışın dostları marşları ve bayraklarıyla
    Cannebière'e girer girmez yollarını kesen savaş oldu; gelsin yumruklar,
    sopalar. Bir gün önce cephedeki orduya destek vermek üzere Cezayir'den
    getirilen birkaç zuhaf birliği karaya çıkmıştı; haklara pek de saygı
    gösterilmeyen sömürge yaşantısına alışkın o eski muharipler gösteri
    yürüyüşüne el koymaları gerektiğini düşündüler, kimi süngüsüne sarıldı,
    kimisi palaskasını çözdü. "Yaşasın savaş!" Ve şarkı söyleyenlerin tepesine
    silleler darbeler yağmur gibi inmeye başladı. Marcelo bir rahip
    ağırbaşlılığıyla barış diye haykıran öğrencilerin, zuhafların canla başla
    indirdiği tekmelerin altında, bayraklarına sarılmış yuvarlandıklarını
    gördü. Daha fazlasını göremedi, çünkü onun da tepesine birkaç palaska
    vuruşuyla bir omzuna hafif bir bıçak darbesi rast geldi, o da başkaları
    gibi tabana kuvvet uzaklaşmak zorunda kaldı.
</div>
<div>
    <br/>
</div>
<div>
    İşte inatçı, kibirli, terslikler karşısında öfkeye kapılıp en aşırı
    çözümlere yönelen karakteri ilk o gün ortaya çıktı. Yediği darbelerin anısı
    öç almasını gerektiren bir şeymiş gibi öfkelendirdi onu. "Kahrolsun savaş!"
    Mademki başka türlü protesto etmesine olanak yoktu, çareyi ülkesinden
    ayrılmakta buldu. İmparatorluğun düşmanlarına bakılırsa mücadele uzun
    sürecek, felaket getirecekti. Kendisi birkaç ay içinde orduya katılmak
    zorundaydı. Varsın imparator kendi meselelerini nasıl biliyorsa öyle
    halletsindi. Desnoyers ona hizmet etme onurundan vazgeçiyordu işte.
    Annesini anımsayınca biraz duraksadı. Ama kırdaki hısımları onu ortada
    bırakmazlardı,
</div>
<div>
</div>
<div>
    <br/>
</div>
<div>
    kendi de çok çalışıp ona para yollamak niyetindeydi. Kim bilir, belki de
    denizin öte yakasında kendisini zenginlikler bekliyordu!.. Elveda Fransa!
</div>
<div>
    <br/>
</div>
<div>
    Biriktirdiği birkaç kuruş sayesinde, limandaki bir görevli onu pasaportsuz
    olarak üç gemiden birine bindirmeyi önerdi. Biri Mısır'a gidiyordu, biri
    Avustralya'ya, öbürü Buenos Aires'e; hangisi kendisine daha uygundu?..
    Desnoyers, okuduğu kitapları anımsayarak, bazı roman kahramanlarının
    yaptığı gibi rüzgâra danışmayı ve onun göstereceği yolu izlemeyi istedi,
    ancak rüzgâr o gün denizden esiyor, Fransa'nın içlerine doğru yöneliyordu.
    Yazgısını yazı tura atarak kararlaştırmayı da denedi. Sonunda ilk yola
    çıkan gemi hangisiyse onda karar kıldı. Nereye gittiğini ancak kendini
    elinde çıkını, demir almak üzere olan bir geminin güvertesinde bulduğunda
    bilmek istedi: "Rio de la Plata'ya..." O sözcükleri yüzünde kaderci bir
    ifadeyle dinledi. "Peki, Güney Amerika olsun bakalım!" Ülke kulağına fena
    gelmiyordu. Kimi yolculuk kitaplarından biraz bilgisi vardı, resimlerinde
    başıboş at sürüleri, yarı çıplak, kafalarına tüyler takınmış yerliler,
    başlarının üstünde yılanlar gibi kıvrılan kamçılar, uçlarında toplar
    bulunan kayışlar döndüren saç sakal birbirine karışmış gaucho'lar[8]
    görmüştü.
</div>
<div>
    <br/>
</div>
<div>
    Milyoner Desnoyers, Amerika'ya gidişini hep anımsardı: Küçücük, külüstür,
    hurda demir takırtıları çıkaran, en ufak dalgada tüm kaynak yerleri inleyen
    bir vapurda kırk üç gün yolculuk; makineler yorulduğundan dört kez zınk
    diye durmuş, dalgalarla akıntıların keyfine kalmıştı. Montevideo'da
    ülkesinin uğradığı bozgunları ve imparatorluğun yok olduğunu haber aldı.
    Ulusun kendi kendisini yönettiğini, Paris surlarının gerisine sığınıp
    kendini
</div>
<div>
</div>
<div>
    inatla savunduğunu duyunca utandı. Oysa o bırakıp kaçmıştı!.. Aylar sonra,
    Komün olaylarını haber alınca kaçtığından ötürü teselli oldu. Eğer orada
    kalmış olsaydı, ulusal bozgunlar karşısındaki öfkesi, arkadaşlık bağları,
    içinde yaşadığı ortam, hepsi onu isyana sürükleyecekti. O saatte eski
    arkadaşlarının çoğu gibi, ya kurşuna dizilmiş ya da bir sömürge
    hapishanesinde olacaktı. Kararından ötürü kendini kutladı ve artık yurdunun
    meselelerini düşünmez oldu. Dilini yeni yeni öğrenmeye başladığı bir ülkede
    geçimini sağlamak zorunluluğu kendinden başka şeyle uğraşmasını
    engelliyordu. Genç halkların çalkantılı, serüvenli yaşamı onu bin bir
    uğraşa ve en akla gelmedik işlere batmaya yöneltti. Güçlü hissetti kendini,
    Eski Dünya'da hiç tatmadığı bir cesaret ve kesinlik kazanmıştı. "Benim
    elimden hiçbir iş kurtulmaz –diyordu– biraz alışacak zaman versinler,
    yeter." Askerlik bile yaptı –oysa eline tüfek almamak için yurdundan
    kaçmıştı–, Ribera Oriental'de "beyazlar"la "kızılderililer" arasındaki
    yığınla çarpışmadan birinde yaralandı bile.
</div>
<div>
    <br/>
</div>
<div>
    Buenos Aires'te yeniden oymacılık işine döndü. Kent, köy irisi kabuğunu
    kırıp değişmeye başlamıştı. Desnoyers salonları ve bina cephelerini
    bezeyerek birkaç yıl geçirdi. Oturduğu yerden kıpırdamadan, çalışma dolu ve
    kazançlı bir yaşantıydı. Ama gün geldi, ancak uzun vadede, kendi halinde
    bir para sağlayabilecek bu biriktirme işinden bıktı. Niceleri gibi o da
    Yeni Dünya'ya zengin olmaya gitmişti. Böylece yirmi yedi yaşındayken
    yeniden serüvene atıldı, kentlerden uzak duruyordu, parayı bakir doğanın
    bağrından koparmaktı niyeti. Kuzey ormanlarında tarımcılık yapmayı denedi,
    ama çekirge belası birkaç saatte ürünün dibine darı ekti. Hayvan ticaretine
    atıldı, sürülerle dana ve katırı yanında yalnız iki
</div>
<div>
</div>
<div>
    çobanla And Dağları'nın karlı ıssızlıklarından Şili'ye ve Bolivya'ya
    götürdü. Bu yaşamda zaman ve mekân kavramını yitirdi, uçsuz bucaksız
    yaylalarda aylarca süren yollara düştü. Ne zaman zengin olmaya yaklaştığını
    duyumsarsa, talihsiz bir spekülasyondan ötürü bir anda her şeyini
    kaybediyordu. İşte cesaretinin kırıldığı o yıkım anlarından birinde, yaşı
    da otuza varmışken, zengin hayvan üreticisi Julio Madariaga'nın hizmetine
    girdi.
</div>
<div>
    <br/>
</div>
<div>
    O kırsal kesim milyonerini hayvan alımlarında tanımıştı. İspanyoldu, ülkeye
    pek gençken gelmişti, göreneklerini zevkle kabullenmiş, uçsuz bucaksız
    topraklar satın aldıktan sonra, bir gaucho gibi yaşamaktaydı. Kökeninden
    ötürü halk arasında ona Galicialı Madariaga lakabını takmışlardı, oysa
    Kastilya'da doğmuştu. Köylüler aslında küçük adın başına getirilen saygı
    sanını soyadına aktararak ona Don Madariaga diye hitap ediyorlardı.
</div>
<div>
    <br/>
</div>
<div>
    — Ahbap –demişti Desnoyers'e, keyfinin yerinde olduğu ender günlerden
    birinde–, sizin başınız dertten kurtulmuyor. Parasızlığın kokusu ta uzaktan
    duyulur. Niye böyle it gibi sürünüyorsunuz?.. Bana biat edin Fransız,
    burada kalın. Ben artık yaşlanıyorum, yanımda bir adam lazım.
</div>
<div>
    <br/>
</div>
<div>
    Madariaga, Fransızla anlaşmıştı ya, on beş-yirmi fersah ötede yaşayan mülk
    sahipleri bu yeni adamını yollarda durdurup başına bin bir bela geleceğini
    anlatıyorlardı.
</div>
<div>
    <br/>
</div>
<div>
    — Uzun süre dayanamazsınız. Don Madariaga'ya dayanacak insan anasından
    doğmamıştır. Kâhyalarının sayısını unuttuk biz. Öyle bir adamdır ki, ya
    öldürmek gerekir, ya elini çekmek. Siz de yakında çekip gidersiniz.
</div>
<div>
</div>
<div>
    Desnoyers bu dedikodularda gerçek payı olduğuna inanmakta gecikmedi.
    Madariaga'nın huyu dayanılır gibi değildi; ne var ki Fransıza kanı
    kaynamıştı da öfkesi başına sıçradığı zamanlarda onu rahatsız etmemeye özen
    gösteriyordu.
</div>
<div>
    <br/>
</div>
<div>
    — Bu Fransız bulunmaz nimet –diyordu, ona önem verdiğinden ötürü özür diler
    gibi–. Ben onu seviyorum, çünkü çok ciddi biri... Böyle adamları severim
    ben.
</div>
<div>
    <br/>
</div>
<div>
    Patronunun o pek hayran kaldığı ciddiyetin ne olduğunu Desnoyers kendi de
    tam olarak bilmiyordu, ama adamın herkese, ailesine bile saldırgan
    davranırken, kendisiyle konuşurken bir baba sertliği tonu takınmasından
    gizli bir gurur duyuyordu.
</div>
<div>
    <br/>
</div>
<div>
    Aile, Madariaga'nın kızcağız diye çağırdığı karısı Misià Petrona ile artık
    yetişkin olan iki kızından oluşuyordu: Buenos Aires'te okula gitmişlerdi,
    ancak çiftliğe döndüklerinde köklerindeki köylülüğün birazını yeniden
    edinmişlerdi. Madariaga'nın serveti pek büyüktü. Amerika'ya ayak
    bastığından beri kırda yaşamıştı, o zamanlar beyazlar vahşi yerlilerden
    ürktükleri için kasabalardan dışarı adım atmaya cesaret edemiyorlardı. İlk
    parasını kahraman tüccar olarak kazanmıştı: Mallarını bir arabaya
    doldurmuş, bir kaleden öbürüne dolaştırıyordu. Birkaç yerli öldürmüştü,
    yerliler de onu iki kez yaralamışlardı. Bir süre tutsak yaşamış, sonunda
    bir köy ağasıyla ahbap olmuştu. Kazandığı parayla arazi almıştı, güvensiz
    diye kimsenin istemediği geniş topraklarda dana yetiştiriciliğine
    girişmişti, hayvanlarını tüfek elde, kır hırsızlarından koruyordu. Sonra
    kızcağızla evlenmişti; genç bir melez kızdı, yalınayak dolaşıyordu, ama
</div>
<div>
</div>
<div>
    <br/>
</div>
<div>
    ana babasının bir miktar arazisi vardı. Onlar at üstünde ancak birkaç günde
    dolaşılabilen o topraklar üzerinde neredeyse vahşilere yaraşır bir
    yoksulluk içinde yaşamışlardı. Daha sonraları, hükümet yerlileri sınırlara
    doğru sürüp de sahipsiz kalan toprakları satışa çıkardığında –ve o
    toprakları satın almayı vatan uğruna yapılmış bir özveri saydığında–,
    Madariaga üç kuruşa ve upuzun vadelerle dünyanın arazisini almıştı. Toprak
    satın alıp hayvanlarla doldurmak hayatının kutsal görevi olmuştu. Kimi
    zaman, yanında Desnoyers ile uçsuz bucaksız arazisinde at koştururken
    gururunu bastıramıyordu.
</div>
<div>
    <br/>
</div>
<div>
    — Söyleyin bakalım Fransız, anlattıklarına göre, sizin memleketten
    yukarılarda az çok bu benim topraklarım kadar devletler varmış. Doğru,
    değil mi?..
</div>
<div>
    <br/>
</div>
<div>
    Fransız evetliyordu... Madariaga'nın arazisi birçok prenslikten daha
    genişti. Bu, toprak ağasının keyfini yerine getiriyordu.
</div>
<div>
    <br/>
</div>
<div>
    — Eh, öyleyse günün birinde krallığımı ilan edersem zırvalamış olmam yani.
    Düşünün bir Fransız; Birinci Don Madariaga!.. İşin kötüsü aynı zamanda
    sonuncu olurum, çünkü kızcağız bana erkek evlat vermeye niyetli değil...
    Cılız inek çıktı karım.
</div>
<div>
    <br/>
</div>
<div>
    Topraklarının genişliğinin ve servetinin ünü ta Buenos Aires'e kadar
    varmıştı. Madariaga'yı pek az kişi görmüştü, ama adını herkes biliyordu.
    Başkente gittiğinde köylü görünümünden ötürü kimsenin dikkatini çekmezdi;
    ayağında arazide giydiği kaba pantolon, pançosunu kaşkol gibi boynuna
    dolamış gezerdi. Kaşkoldan da bir kravatın saldırgan uçları taşardı:
    Sevecen elleriyle ona biraz olsun çekidüzen
</div>
<div>
</div>
<div>
    vermeye çabalayan kızlarının zorla ekledikleri işkence takanağıydı bu.
</div>
<div>
    <br/>
</div>
<div>
    Bir sabah başkentin en zengin tüccarının ofisine girmişti.
</div>
<div>
    <br/>
</div>
<div>
    — Beyim, Avrupa'ya gönderecek dana arıyormuşsunuz, bir parti satayım diye
    geldim.
</div>
<div>
    <br/>
</div>
<div>
    Tüccar o yoksul gaucho'ya tepeden bakmıştı. Çalışanlarından biriyle
    konuşsundu; kendisi ufak tefek işlerle vakit kaybetmezdi. Ancak köylünün
    kurnaz gülümsemesi karşısında meraklanmıştı.
</div>
<div>
    <br/>
</div>
<div>
    — İyi de ağam, sen bana kaç dana satabilirsin ki?
</div>
<div>
    <br/>
</div>
<div>
    — Otuz bin baş kadar beyim.
</div>
<div>
    <br/>
</div>
<div>
    Adam başka laf beklememişti. Masasından fırlayıp saygıyla onu bir koltuğa
    buyur etmişti.
</div>
<div>
    <br/>
</div>
<div>
    — Siz Bay Madariaga'dan başkası olamazsınız.
</div>
<div>
    <br/>
</div>
<div>
    — Tanrı'nın ve sizin huzurunuzda bendenizim efendim. Hayatının en parlak
    anı olmuştu o.
</div>
<div>
    <br/>
</div>
<div>
    Banka müdürlerinin bekleme salonlarında, hademeler haline acıyıp bir
    iskemle gösterirlerdi, kapının öteki yanındaki kişinin onu kabul edeceğine
    pek inanamazlardı. Oysa içeride adı çınlar çınlamaz müdür kendisi koşup
    kapıyı açardı ve zavallı memur o gaucho'nun selam yerine şöyle dediğini
    duyunca şaşkınlıktan dona kalırdı: "Üç yüz bin pezo istemeye geldim. Sürü
    fazlam var da, semirtmek için birazcık toprak almaya niyetliyim."
</div>
<div>
</div>
<div>
    Günü gününe uymayan çelişkili kişiliği topraklarında yaşayanları acımasız
    ve babacan bir despotlukla ezerdi. Çiftliğe uğrayan hiçbir berduş yoktu ki
    daha ilk sözlerinde sertlikle karşılanmasın.
</div>
<div>
    <br/>
</div>
<div>
    — Lafa karnım tok benim ahbap –diye bağırırdı adamı dövecek gibi–.
    Gölgelikte kemiklerinden sıyrılmış bir hayvan var. Kes, istediğin kadar ye,
    yoluna devam için de al şunu...
</div>
<div>
    <br/>
</div>
<div>
    Ama masallarınla kafamı şişirme!
</div>
<div>
    <br/>
</div>
<div>
    Sonra adama birkaç pezo verip sırtını dönerdi.
</div>
<div>
    <br/>
</div>
<div>
    Gün olur, işçilerden biri bir dikenli telin direklerini dikerken ağırdan
    alıyor diye cinleri tepesine çıkardı. Herkes onu soyuyordu! Ertesi gün ise,
    borcunu ödemeyen bir tanıdığa zamanında imza verip kefil olmuş olduğundan
    ötürü şimdi önemli bir paradan olacağını anlayışlı bir gülümsemeyle
    anlatırdı: "Zavallıcık! Onun kaderi benimkinden kötü çıktı!"
</div>
<div>
    <br/>
</div>
<div>
    Yolu üstünde etleri yeni sıyrılmış bir koyunun kemiklerini bulunca öfkeden
    çılgına dönerdi. Et için değil. "Açlık yasa tanımaz, eti de Tanrı insanlar
    yesin diye yaratmıştır." Ama hiç olmazsa postunu bıraksalarmış!.. Onca
    kötülüğü hep şöyle yineleyerek yorumlardı: "Ne din kalmış, ne ahlak." Başka
    sefer, serseriler üç ineğin etini çalıp götürmüşken, postlarını görünür
    yerde bırakmışlarsa gülümserdi çiftlik sahibi: "İşte ben böyle insanları
    severim; dürüst olsunlar, kötülük etmesinler, yeter."
</div>
<div>
    <br/>
</div>
<div>
    Yorulmak nedir bilmeyen, kentauros'lara layık gücü, topraklarını yerleşime
    açma girişiminde muazzam işe yaramıştı. Kaprisliydi, despottu, babalığa
    büyük yatkınlığı vardı, tıpkı yüzyıllarca önce Yeni Dünya'ya egemen olan
</div>
<div>
</div>
<div>
    yurttaşlarının yerli soyunun rengini açtıkları gibi. Zevkleri, Kastilyalı
    conquistador'larınkiyle[9] aynıydı; bakır tenli, çekik gözlü, sert saçlı
    güzeller. Desnoyers, onun bir özürle yanından ayrılıp atını yakın bir
    rancho'ya[10] doğru dörtnala kaldırdığını görünce kendi kendine
    gülümseyerek derdi ki: "On beş yıl sonra topraklarını işleyecek yeni bir
    adam yaratmaya gitti."
</div>
<div>
    <br/>
</div>
<div>
    Çiftlikte çalışanlar tıpkı başkaları kadar didinen, çeşitli otlak işleriyle
    baş edebilmek için şafaktan başlayarak at koşturan kimi delikanlıların ona
    ne denli benzediklerini söylerlerdi. Kökenleri saygısız yorumlarına konu
    olurdu. Sert ve cimri huyundan ötürü nefret toplayan, otuz yaşlarındaki
    melez kâhya Celedonio'nun da uzaktan patronu andıran bir havası vardı.
</div>
<div>
    <br/>
</div>
<div>
    Hemen her yıl çok uzaklardan gelen bir kadın, pasaklı, suratsız bir
    kızcağız, gözleri alev alev bir küçük melezi elinden tutmuş, gizemli bir
    halle ortalıkta bitiverirdi. Toprak sahibiyle yalnız konuşmak isterdi; onun
    huzuruna vardığında, on-on iki yıl önce bir parti hayvan almak için yaptığı
    bir yolculuğu anımsatırdı.
</div>
<div>
    <br/>
</div>
<div>
    — Hatırlıyor musun patron, hani nehir kabarmıştı da geceyi benim rancho'da
    geçirmiştin?
</div>
<div>
    <br/>
</div>
<div>
    Patron hiç mi hiç anımsamazdı. Yalnızca belli belirsiz bir içgüdü kadının
    yalan söylemediğini fark ettirirdi. "Tamam da, n'olmuş?"
</div>
<div>
    <br/>
</div>
<div>
    — Patron, al işte, burada... Başka yere gideceğine senin yanında adam
    olsun, daha iyi.
</div>
<div>
</div>
<div>
    Ve küçük melezi önüne sürerdi. Böyle tez elden sunuluveren bir tane daha!..
    "Ne din kalmış, ne ahlak." Ani bir alçakgönüllülükle kadının doğru
    söylediğinden kuşkulanırdı. Neden ille de kendinin olsundu?.. Yine de
    duraksaması uzun sürmezdi.
</div>
<div>
    <br/>
</div>
<div>
    — Ne olur ne olmaz, koy ötekilerin yanına.
</div>
<div>
    <br/>
</div>
<div>
    Anne küçüğün geleceğinin güvence altına alındığını görüp rahatlayarak
    giderdi; bu şiddete yatkın adam cömertliğe de yatkındı. Sonunda oğlunun bir
    parça toprağıyla bir sürü koyunu olacaktı nasıl olsa.
</div>
<div>
    <br/>
</div>
<div>
    Öyle edinilen evlatlar başlangıçta Misià Petrona'nın başkaldırmasına neden
    olmuştu, ömrü boyunca cesaret edebildiği tek başkaldırı. Oysa Kentauros onu
    dehşet saçarak susturmuştu.
</div>
<div>
    <br/>
</div>
<div>
    — Ne, sen bir de ağzını açmaya mı yelteniyorsun, cılız inek seni?.. Bana
    doğura doğura yalnız kız evlat doğuran bir kadın. Haline bak da utan.
</div>
<div>
    <br/>
</div>
<div>
    Bir cebinden tortop olmuş banknotları umursamazca çıkarıp tutarına
    bakmaksızın canının istediği gibi dağıtan o elin bileğinden bir kırbaç
    sallanırdı. Ata vurmak içindi, ama adamlarından biri öfkesini uyandırdı mı,
    kolaylıkla kaldırırdı.
</div>
<div>
    <br/>
</div>
<div>
    — Sana vuruyorum, çünkü vurabilirim –derdi sakinleştiğinde, özür niyetine.
</div>
<div>
    <br/>
</div>
<div>
    Bir gün, vurduğu adam bir adım gerileyip belinde bıçağını aramıştı.
</div>
<div>
</div>
<div>
    — Patron, siz bana vuramazsınız. Ben buralarda doğmadım... Ben
    Corrientesliyim.
</div>
<div>
    <br/>
</div>
<div>
    Patron, kırbacı havada kalakalmıştı.
</div>
<div>
    <br/>
</div>
<div>
    — Sahiden burada doğmadın mı?.. Öyleyse haklısın, sana vuramam. Al sana beş
    pezo.
</div>
<div>
    <br/>
</div>
<div>
    Desnoyers çiftliğe girdiğinde, Madariaga, eski Latin usulü buyruğunda
    bulunan ve dövebileceği kişilerin hesabını şaşırmaya başlamıştı. O denli
    çoktular ki, onları sık sık birbirine karıştırıyordu. Fransız, patronunun
    iş konusundaki deneyimli gözüne hayran kaldı. Binlerce hayvanlık bir sürüye
    birkaç dakika bakması tam kaç tane olduklarını hesaplamasına yetiyordu.
    Kayıtsız bir havayla, tepişip duran muazzam bir sığır sürüsünün çevresinde
    at koşturuyor, birden birkaç tanesini ayırtıyordu. Hasta olduklarını
    anlamıştı. Madariaga gibi bir alıcının karşısında satıcıların dolapları ve
    numaraları işe yaramıyordu.
</div>
<div>
    <br/>
</div>
<div>
    Felaket karşısındaki sükûneti de hayranlık uyandıracak türdendi. Bir
    kuraklığın birdenbire meraları sığır leşleriyle doldurduğu olurdu. Ova terk
    edilmiş bir savaş alanına dönüverirdi. Dört bir yanda kara yığınlar; ta
    fersah fersah uzaklardan şölene koşan kargalar havada daireler çizerlerdi.
    Kimi zaman da soğuk dalgası gelirdi; termometrenin beklenmedik bir düşüşü
    toprağı leşlerle kaplardı. On bin baş hayvan, on beş bin, bazı kez daha
    fazlası telef olurdu.
</div>
<div>
    <br/>
</div>
<div>
    — Ne yapalım! –derdi Madariaga tevekkülle–. Böyle felaketler olmasa bu
    topraklar cennet olurdu... Şimdi önemli olan postlarını kurtarmak.
</div>
<div>
</div>
<div>
    Avrupa'dan gelen göçmenlerin tafrasına, yoksulların yeni âdetlerine sayar
    dökerdi; nedeni hayvanların derilerini kısa sürede yüzecek kadar çok işçi
    bulamamasıydı, binlerce post ete yapışık çürüyüp ziyan olacaktı. Kemikler
    toprağı kar yığınları gibi apak ederlerdi. Genç işçiler kıvrım kıvrım
    boynuzlu sığır kafataslarını dikenli tel direklerinin tepesine
    geçirirlerdi, art arda dizilmiş Helen lirlerini akla getirirdi bu kırsal
    süsleme.
</div>
<div>
    <br/>
</div>
<div>
    — Bereket ki toprak bize kaldı –diye eklerdi ağa.
</div>
<div>
    <br/>
</div>
<div>
    Yeni yağmurların altında yeşermeye yüz tutan uçsuz bucaksız topraklarda
    atını koştururdu. Doğal otlakların yerine yonca ekerek bakir toprakları
    meraya ilk dönüştürenlerden olmuştu. Eskiden bir dananın yaşadığı alana
    şimdi üç tanesini sığdırıyordu. "Sofra hazır işte –diyordu neşeyle–. Şimdi
    gidip şölene yeni konuklar arayalım." Ardından doğal otlaklarda açlıktan
    bitkin düşmüş sürüleri gülünç denecek fiyatlara alıp kendi bereketli
    arazisinde çarçabuk semirtiyordu.
</div>
<div>
    <br/>
</div>
<div>
    Bir sabah Desnoyers onun hayatını kurtarmıştı. Patron çiftliğe yeni girmiş
    bir işçiye kırbacını kaldırmış, o da bıçağını çekip saldırmıştı. Madariaga
    kırbacını savurarak kendini savunuyordu, öldürücü bir darbe yemek üzereydi
    ki Fransız gelip tabancasını çekmiş, durumu denetim altına alıp hasmını
    silahsız bırakmıştı.
</div>
<div>
    <br/>
</div>
<div>
    — Sağ ol, Fransız! –demişti ağa, duygulanarak–. Yaman adamsın, sana bunun
    karşılığını ödemeliyim. Bugünden böyle... senli benli olacağız.
</div>
<div>
    <br/>
</div>
<div>
    Desnoyers bu teklifsizleşmenin ne biçim karşılık olduğunu kavrayamamıştı.
    Öyle garip bir adamdı ki Madariaga!.. Yine
</div>
<div>
</div>
<div>
    de bazı kişisel özenler gösterilmesiyle durumu iyileşmişti. Yemeğini artık
    idare binasında yemiyordu. Patron o günden sonra kendi sofrasına oturmasını
    buyurdu. İşte Desnoyers'in Madariaga ailesinin içine girmesi böyle olmuştu.
</div>
<div>
    <br/>
</div>
<div>
    Kocasının önünde karısı dilsiz bir hayaldi. Gecenin köründe kalkıp
    işçilerin kahvaltısını düzenliyor, galetaların dağıtımını, kahve ya da
    mate[11] kaplarının kaynamasını izliyordu. Hizmetçileri itekleyip
    duruyordu, geveze ve tembeldiler, ikide birde evin yakınındaki korulukta
    kayboluyorlardı. Mutfakta ve çevresinde tam bir patroniçe otoritesi
    sergiliyordu; oysa kocasının sesi işitilir işitilmez, saygı ve korku dolu
    bir sessizliğe gömülüyordu. Kızcağız sofraya oturduğunda, yusyuvarlak, bir
    baykuşunkiler gibi sabit gözleriyle onu seyrediyor, biat ederek baş eğdiği
    her halinden belli oluyordu. Sonunda Desnoyers bu dilsiz hayranlıkta –artık
    altmışına merdiven dayamış olan– ağanın toprağına ha bire yeni işçiler
    peydahlamasına duyulan şaşkınlığın payının büyük olduğunu düşündü.
</div>
<div>
    <br/>
</div>
<div>
    İki kız evlat, Luisa ile Elena, yeni sofra arkadaşlarını hevesle
    karşıladılar; yemek salonunda çoğu kez babalarının öfke nöbetleriyle
    kesilen tekdüze sohbetleri canlandıracaktı. Üstelik Parisliydi. "Paris'"
    diye içini çekiyordu küçük kardeş Elena, gözlerinin aklarını devirerek.
    Buenos Aires'teki konfeksiyoncu mağazalarına bir şeyler ısmarlayacakları
    her seferinde şıklık konusunda Desnoyers'e danışırlardı.
</div>
<div>
    <br/>
</div>
<div>
    Evin içi iki kuşağın farklı zevklerini yansıtıyordu. Kızların –çatlamış
    duvarlara dayanmış– zengin mobilyalarla, hiç yakılmayan gösterişli
    abajurlarla dolu bir salonları vardı. İki kız kardeşin özenip bezendikleri,
    bayıldıkları o odanın
</div>
<div>
</div>
<div>
    havasını baba kabalığıyla bozuyordu. Kentauros'un çizmelerinin bıraktığı
    çamurlu ayak izlerinin altında halılar hüzünleniyor, soluklaşıyordu. Küçük
    hanımların adeta kırılmasından korkarak özenle oturdukları bir divanın
    ipeği üstüne mısır örneklerinin taneleri saçılıyordu. Yemek salonunun
    girişinde bir tartı dururdu, kızları onu oradan alıp depoya götürmesini
    istediklerinde Madariaga küplere bindi. Aklına bir postu tartmak geldiği
    her seferinde kalkıp ta depoya gitmek zahmetine katlanacak değildi...
    Derken çiftliğe bir piyano geldi, Elena insanı çileden çıkaran bir iyi
    niyetle saatler saati alıştırmalarını tuşluyordu. "Tanrı'nın cezası! Hiç
    olmazsa bir dans havası çalsa!" Ve baba, siesta saatinde, yakındaki
    okaliptüslerin arasında poncho'sunun üzerinde kestirmeye gidiyordu.
</div>
<div>
    <br/>
</div>
<div>
    "Romantik" diye ad taktığı o küçük kızı, öfkesinin ve alaylarının
    konusuydu. Ne kendisinde, ne biçare kızcağızda hiç olmayan o zevklerle
    nereden çıkmıştı o kız öyle? Piyanonun üstünde müzik defterleri yığılı
    dururdu. O ipe sapa gelmez salonun bir köşesinde, çiftliğin marangozunun
    kitap rafına dönüştürdüğü birkaç konserve kasasında kitaplar diziliydi.
</div>
<div>
    <br/>
</div>
<div>
    — Şuraya bak, Fransız –derdi Madariaga–. Hepsi şiir ve roman. Safi yalan
    dolan!.. Hava cıva!
</div>
<div>
    <br/>
</div>
<div>
    Onun da kitaplığı vardı, hem daha önemli ve şanlı, daha da az yer
    tutuyordu. Tüfekler, kayışlar ve gümüş perçinli at koşumlarıyla süslü yazı
    odasında, ufak bir dolapta mülkünün tapuları ve ağanın gururlu bakışlarla
    gözden geçirdiği birtakım dosyalar vardı.
</div>
<div>
</div>
<div>
    <br/>
</div>
<div>
    — Kulaklarını aç, şimdi harikalar duyacaksın –diye uyarırdı Desnoyers'i
    defterlerden birini çekerken.
</div>
<div>
    <br/>
</div>
<div>
    Sürülerinin iyileştirilmesi için çiftliğe damızlık olarak girmiş
    hayvanların tarihçesiydi; soyağaçları, tüm cins hayvanların soyluluk
    belgeleri. O kâğıtları yalnız kendisi okumalıydı, ailesinin bile el
    sürmesine izin yoktu. Gözlüğü burnunun üstüne kaymış, her damızlık
    kahramanın tarihçesini hecelerdi: "III. Diamond, İngiltere kralının malı
    olan I. Diamond'ın torunu ve bütün koşuların şampiyonu II. Diamond'ın
    oğlu." Diamond'ı binlerce pezoya mal olmuştu, ama haranın ateş pahasına
    satılan en seçkin atları onun soyundan gelmeydi.
</div>
<div>
    <br/>
</div>
<div>
    — Kimi insanlardan daha yetenekliydi. Bir konuşması eksikti. İşte şurada,
    salonun kapısının yanında doldurulmuş duruyor. Kızlar onu oradan atayım
    diye tutturdular... Hele bir el sürmeye kalksınlar! İlkin onları kapı
    dışarı ederim!
</div>
<div>
    <br/>
</div>
<div>
    Ardından sıra bir boğa sülalesine geliyordu, hepsinin kendi adı, adından
    önce de sıra numarası vardı, tıpkı krallar gibi; dediği dedik hayvan
    yetiştiricisinin İngiltere'deki büyük panayırlardan aldığı hayvanlardı.
    Oraya hiç ayak basmamıştı, ama o muhteşem yaratıkları kendi ülkelerine
    saklamayı isteyen İngiliz sürü sahipleriyle sterlin basarak çekişmek için
    telgraftan yararlanıyordu. Okyanusu tıpkı milyoner yolcular kadar konforlu
    bir biçimde aşan o damızlıklar sayesinde Buenos Aires'teki yarışmalara
    danalarıyla katılabilmişti, etten kaleler misali hayvanlardı, yemeklik
    filler, sırtları masa gibi dümdüz.
</div>
<div>
    <br/>
</div>
<div>
    — Bunun bir anlamı var, değil mi, Fransız? Benim "romantiğin" toz tutsunlar
    diye duvarlara astığı bütün o
</div>
<div>
</div>
<div>
    mehtaplı, göllü, âşıklı, daha bilmem hangi zırvalı baskıların hepsinden
    daha değerli.
</div>
<div>
    <br/>
</div>
<div>
    Ve yazıhaneyi süsleyen bütün o onur diplomalarını, bronz kupaları ve daha
    başka şanlı madalyaları gösteriyordu, hepsini yarışmalarda kendi soylu
    damızlığının evlatları kazanmışlardı.
</div>
<div>
    <br/>
</div>
<div>
    Büyük kızı Luisa –Amerikan usulü Chicha diye çağırıyorlardı onu– babasının
    daha çok saygısını hak ediyordu. "Tıpkı benim zavallı kızcağızım –diyordu–;
    tıpkı onun gibi altın yüreklidir, onun gibi didinir durur, ama daha bir
    hanımefendidir." Bu hanımefendiliği Desnoyers hemen kabul ediyordu, yine de
    eksik, hafif bir deyiş gibi geliyordu. Kabul edemeyeceği şey o solgun,
    alçakgönüllü, kocaman kara gözlü, çocuksu bir hınzırlıkla gülümseyen genç
    kızın kendisini dünyaya getirmiş olan saygıdeğer hatunla en ufak bir
    fiziksel benzerliği olduğuydu.
</div>
<div>
    <br/>
</div>
<div>
    Chicha için pazar ayini büyük bir bayramdı. En yakın kasabaya üç fersahlık
    bir yolculuk, çiftliklerdekinden farklı insanlarla haftalık temas demekti.
    İki çift atın çektiği bir araba, Buenos Aires mağazalarının aracılığıyla
    Avrupa'dan getirtilmiş son moda elbiseleri, şapkalarıyla hanımefendiyi ve
    küçük hanımları ayine götürürdü. Chicha'nın isteği üzerine, Desnoyers
    onlarla birlikte gider, dizginleri arabacının elinden alırdı. Baba
    çiftlikte kalıp pazar gününün yalnızlığında arazisinde dolaşır, adamlarının
    ihmallerini daha iyi fark ederdi. Aslında çok dindardı: "Din ve ahlak".
    Yakınlardaki kilisenin yapımına binlerce pezo ödemişti ve onun gibi büyük
    servet sahibi bir adam zıpçıktılarla aynı zorunluluklara boyun eğemezdi.
</div>
<div>
</div>
<div>
    Pazar yemeği sırasında iki küçük hanım kendilerini görebilmek için
    kilisenin kapısında duraklayan kasabalı ya da çevre çiftliklerden gelmiş
    delikanlıların kişilikleri ve erdemleri üstüne yorumlar yaparlardı.
</div>
<div>
    <br/>
</div>
<div>
    — Siz kendinizi aldatadurun, kızlar! –derdi baba–. Ne sanıyorsunuz küçük
    hanımlar, sizleri ince endamınız için mi istiyorlar acaba?.. O yüzsüzlerin
    istediği ihtiyar Madariaga'nın pezoları; ellerine geçirdikleri zaman da,
    Tanrı bilir, size her gün köteği basacaklardır.
</div>
<div>
    <br/>
</div>
<div>
    Çiftliğin ziyaretçisi çoktu. Kimileri o dolayların delikanlılarıydı, oynak
    atların sırtında binicilik hünerlerini sergileyerek geliyorlardı. En akla
    hayale gelmez özürlerle Don Julio'yu görmek istiyorlardı, fırsattan
    yararlanıp Chicha ve Elena ile laflıyorlardı. Ara sıra da Buenos Airesli
    küçük beyler gelip, oradan geçiyorken çiftlikte geceleyebilmeyi rica
    ediyorlardı. Don Madariaga homurdanıyordu:
</div>
<div>
    <br/>
</div>
<div>
    — Al sana Galicialı'nın pezolarının peşine düşmüş bir şunun bunun çocuğu
    daha! Pılısını pırtısını toplayıp gitmezse... basacağım tekmeyi.
</div>
<div>
    <br/>
</div>
<div>
    Zaten talip, patronun düşmanca suskunluğundan ürküp çok geçmeden gidiyordu.
    Çiftliğe artık kimse gelmez olduğu halde, bu dilsizlik kaygı verici biçimde
    uzayıp gitti. Madariaga kendi dünyasına kapanmış gibiydi, ailede herkes,
    Desnoyers dahil, onun sessizliğine saygı gösteriyor ve ürküyorlardı.
    Yemeğini somurtmuş, başını kaldırmadan yiyordu. Derken birden gözlerini
    kaldırıp Chicha'ya, ardından Desnoyers'e bakıyor, ardından sanki hesap
    sorarmışçasına karısına dikiyordu bakışlarını.
</div>
<div>
</div>
<div>
    "Romantik" onun gözünde mevcut değildi. En fazlası, onu akşam saatlerinde,
    kapıda durakalmış, bir ayağı eşikte, bir eli yanağında, bir resimde gördüğü
    düşlerinin şövalyesinin gelişini bekleyen beyazlı kız havalarında, batan
    güneşin kanlarıyla sulanan ufka bakarken gördüğünde alayla pöflüyordu.
</div>
<div>
    <br/>
</div>
<div>
    Desnoyers eve katılalı beş yıl olmuştu ki, günün birinde sonunda bir karara
    varmış çekingen kişilerin katı havasıyla efendisinin yazıhanesine girdi.
</div>
<div>
    <br/>
</div>
<div>
    — Don Julio, ben yolcuyum, hesabımı görmenizi istiyorum.
</div>
<div>
    <br/>
</div>
<div>
    Madariaga bıyık altından gülerek baktı ona. Gidiyor muydu?.. Peki, neden?
    Ama sorularını boş yere yineledi. Fransız birbirini tutmayan birtakım
    açıklamalar geveliyordu. "Gidiyorum; gitmek zorundayım."
</div>
<div>
    <br/>
</div>
<div>
    — Seni yalancı, sahte peygamber seni! –diye haykırdı çiftlik sahibi tiz bir
    sesle–.
</div>
<div>
    <br/>
</div>
<div>
    Ama bu aşağılama karşısında Desnoyers'in kılı kıpırdamadı. Bu sözleri
    patronunun ağzından hoş bir şeyi yorumladığında ya da hayvan almaya gelen
    müşterilerle pazarlık ederken de nice kez işitmişti.
</div>
<div>
    <br/>
</div>
<div>
    — Seni yalancı, sahte peygamber seni! Senin derdin ne, bilmiyor muyum
    sanıyorsun? Ne yani, ihtiyar kurt Madariaga seninle saman altından su
    yürüten kızının birbirinize nasıl göz süzdüğünüzü görmedi mi sanıyorsun?..
    Öyle el ele dolaşmalarınızı, zavallı kızcağızın gözünün önünde, onun da
    kafası dumura uğramış!.. Fena vurgun sayılmaz Fransız.
</div>
<div>
</div>
<div>
    Galicialı'nın pezolarının yarısının üstüne oturursun, eh, artık Amerika'da
    servet yaptım diyebilirsin.
</div>
<div>
    <br/>
</div>
<div>
    Bunları avaz avaz haykırır, daha doğrusu havlarken kırbacına sarılmış,
    ucuyla kâhyasının midesine hafiften darbeler indiriyordu, hem de öyle
    ısrarla ki, sevecen mi, düşmanca mı, anlaşılamıyordu.
</div>
<div>
    <br/>
</div>
<div>
    — İşte bunun için vedalaşmaya geldim –dedi Desnoyers alttan alarak–
    Olmayacak bir tutku olduğunun farkındayım, çekip gitmek istiyorum.
</div>
<div>
    <br/>
</div>
<div>
    — Demek beyefendimiz çekip gidiyor! –diye bağırmayı sürdürdü ağa–.
    Beyefendimiz burada keyfinin istediği gibi davranabilirim sanıyor! Yok öyle
    şey; burada ihtiyar Madariaga'dan başkası buyruk veremez, ben de kalmanı
    emrediyorum... Ah bu kadınlar! Erkekleri birbirlerine düşürmekten başka işe
    yaramazlar. Üstelik onlarsız yaşayamıyoruz!..
</div>
<div>
    <br/>
</div>
<div>
    Odada birkaç sessiz adım attı, sanki son sözleri kendisine o ana değin
    söylediklerinden çok farklı, uzak şeyler düşündürmüş gibi. Hâlâ sağ elinde
    tuttuğu kırbaca tedirginlikle baktı Desnoyers. Ya işçilere yaptığı gibi
    vurmaya kalksaydı?.. Kendisine hep iyilikle davranmış bir adama kafa
    tutmakla, sırtını dönüşlerinden birinden yararlanarak sessizce savuşmak
    arasında kararsızdı ki, çiftlik sahibi önünde dikildi.
</div>
<div>
    <br/>
</div>
<div>
    — Sen onu sahiden... ama sahiden seviyor musun? –diye sordu–. Onun da seni
    sevdiğinden emin misin? Söyleyeceğin şeye dikkat et, bu aşk dalaverelerinde
    çok aldanma, çok körlük payı vardır. Evlendiğimde ben de kızcağızımı deli
    gibi seviyordum. Sahiden birbirinizi seviyor musunuz?.. Pekâlâ
</div>
<div>
</div>
<div>
    öyleyse; al, senin olsun, Tanrı'nın cezası Fransız, nasıl olsa birisinin
    olacak, umarım o da anası gibi bir cılız inek çıkmaz... Bakalım çiftliği
    torunlarla dolduracak mısın?..
</div>
<div>
    <br/>
</div>
<div>
    Bu dileği dile getirirken yine o müthiş insan ve hayvan üreticisi ortaya
    çıkmıştı. Sonra davranışını açıklamak zorunluluğunu duymuşçasına, ekledi:
</div>
<div>
    <br/>
</div>
<div>
    — Bütün bunları seni sevdiğim için yapıyorum; seni sevmem de ciddi bir
    insan olmandan.
</div>
<div>
    <br/>
</div>
<div>
    Fransız bir kez daha sustu kaldı, onca değerlendirilen ciddiyetinin ne
    olduğunu kestiremiyordu.
</div>
<div>
    <br/>
</div>
<div>
    Desnoyers evlenirken annesini düşündü. Keşke zavallı ihtiyarcık talihinin
    nasıl döndüğünü görebilseydi! Ama annesi bir yıl önce ölmüştü, evladının
    serveti başından aşıyor sanıyordu, çünkü her ay ona çiftlikten aldığı
    maaştan artırdığı yüz elli pezoyu –üç yüz franktan biraz fazla–
    gönderiyordu.
</div>
<div>
    <br/>
</div>
<div>
    Madariaga ailesine girmesi, adamın işlerinden biraz uzaklaşması sonucunu
    doğurdu. Şimdi kentin çekiciliğine kapılmıştı, o güne değin tatmadığı
    zevkler çekiyordu onu. Köy kadınlarından küçümseyerek söz ediyordu, pasaklı
    kızcağızlardı hepsi, kendisini iğrendiriyorlardı. Köy binicisi
    giysilerinden sıyrılmıştı, başkentteki bir terziye diktirdiği, onu kendisi
    olmaktan çıkaran takım elbiselerini giyip çocuksu bir neşeyle boy
    gösteriyordu. Elena onunla birlikte Buenos Aires'e gitmeyi istediğinde
    işlerinin sıkıcı olduğunu ileri sürerek kaçınıyordu. "Yok, olmaz; sen
    annenle git."
</div>
<div>
    <br/>
</div>
<div>
    Meralarla sürülerin kaderinden kaygılanmıyordu. Serveti Desnoyers'in
    yönetiminde, iyi ellerdeydi.
</div>
<div>
</div>
<div>
    — Bu çocuk çok ciddi –diyordu yemek salonunda, aile bir araya gelmişken–.
    Benim kadar ciddi... Kimse hafife alamaz onu.
</div>
<div>
    <br/>
</div>
<div>
    Sonunda Fransız kayınpederinin ciddiyetten söz ederken karakter
    sağlamlığını anlatmak istediğini anladı. Madariaga'nın kendiliğinden
    yaptığı bir açıklamaya göre, Desnoyers'le iş gördüğü ilk günlerden beri
    huyu kendisininkine benzer biriyle karşı karşıya bulunduğunu sezmişti,
    hatta daha da sert ve kesinkes, ama bağırıp çağırmayan, kendi
    acayipliklerine sapmayan biri. O nedenle ona olağandışı bir iyilik
    göstermişti, ikisinin arasında bir çatışma çıkarsa onarılamayacağını
    sezinlemişti. Tek anlaşmazlıkları Madariaga'nın daha önce yaptığı bazı
    masraflar yüzünden olmuştu. Çiftliğin yönetimini damadı üstleneli beri
    işler daha ucuza çıkıyordu ve işçiler daha fazla çalışıyorlardı. Hem de
    bunlar bağırmadan, sayıp dökmeden, yalnızca başlarında durup kısa buyruklar
    vermekle oluyordu.
</div>
<div>
    <br/>
</div>
<div>
    Dayak ardından bahşişe dayalı eski keyfi yöntemi elden bırakmamak için ayak
    direyen yalnız ihtiyar olmuştu. Biraz olsun acayip keyfilik, babacan
    despotluk katılmayan, bu hiç değişmeyen titiz makine düzeni kanına
    dokunuyordu. Ara sıra dedikoducuların çiftlik sahibiyle yakın akraba
    olduğunu söyledikleri melez işçilerden bazıları Desnoyers'e geliyorlardı.
    "Küçük bey, ihtiyar patron diyor ki bana beş pezo verecekmişsin." Küçük bey
    olmaz diyordu, çok geçmeden Madariaga çıkageliyordu, öfkesi tepesine
    fırlamış, ama sözünü tartmadan söylemiyordu, damadının da kendisi kadar
    ciddi olduğunu göz önüne alıyordu.
</div>
<div>
</div>
<div>
    — Seni çok severim evlat, ama burada kimsenin sözü benden üstün değildir...
    Ah Fransız seni! Sen de memleketlilerinin aynısısın: Beş kuruş buldunuz mu
    cebe girer, bir daha işkence etseler gün ışığına çıkmaz... Beş pezo mu
    demişim? Şimdi on vereceksin. Emri ben veririm, işte o kadar.
</div>
<div>
    <br/>
</div>
<div>
    Fransız omuzlarını silkip parayı ödüyordu, kayınpederiyse zaferiyle mutlu,
    Buenos Aires'e tüyüyordu. Çiftliğin hâlâ Galicialı Madariaga'nın olduğunu
    herkese belirtmesinde yarar vardı.
</div>
<div>
    <br/>
</div>
<div>
    Yolculuklarından birinden dönüşte yanında birini getirdi; dediğine göre
    elinden her iş gelen, her işe yarayan genç bir Alman. Damadı fazla
    çalışıyordu. Karl Hartrott ona muhasebe işlerinde yardımcı olacaktı.
    Desnoyers de kabul etti, birkaç gün içinde yeni memuru takdir etmeye
    başladığını fark etti.
</div>
<div>
    <br/>
</div>
<div>
    İki düşman ulustan gelmelerinin hiç anlamı yoktu. İyi insanlar her yerde
    bulunur, Karl da beğenilmeyi hak eden bir asttı. Eşitlerine mesafeli
    duruyordu, astlarına karşı çelik gibi sertti. Tüm yeteneğini üstlerinin
    hizmetine ve beğenisini kazanmaya harcıyordu. Madariaga dudaklarını
    kıpırdatmaya görsün, Alman söylediklerini peşinen onaylamak üzere başını
    sallamaya koyuluyordu. Gülünecek bir şey söylemişse, gürültülü kahkahalar
    patlatıyordu. Desnoyers'in yanında suskun ve becerikliydi, saatlerce dur
    durak bilmeden çalışıyordu. Onun idare ofisine girdiğini görür görmez
    sandalyesinden fırlayıp hazır ola geçiyordu. Yapmayacağı iş yoktu.
    Kendiliğinden personeli gözetliyor, ihmallerini ve kusurlarını fitliyordu.
    Bu hizmeti şefinin hoşuna gidiyor
</div>
<div>
</div>
<div>
    değildi, ama çiftliğe karşı bir ilgi belirtisi olarak memnun kalıyordu.
</div>
<div>
    <br/>
</div>
<div>
    Yaşlı çiftlik sahibi bu kazanımı bir zafermiş gibi göklere çıkarıyor,
    damadının da onun gibi sevinmesini bekliyordu.
</div>
<div>
    <br/>
</div>
<div>
    — Çok işe yarar bir çocuk, değil mi?.. Bu Almanya'dan gelen gringo'lar iyi
    iş görürler, yığınla şey bilirler ve ucuza mal olurlar. Hem sonra, o ne
    disiplin! O ne alçakgönüllülük!.. Sana bunu söylediğime üzgünüm, çünkü
    Fransızsın; ama kötü düşmanlar edinmişsiniz. Çetin ceviz bu adamlar.
</div>
<div>
    <br/>
</div>
<div>
    — Hem sonra, gurur nedir bilmiyorlar! –diye sürdürdü Madariaga alaycı bir
    tonla–. Bu gringo'lardan herhangi biri, başkentte bir dükkânda mı
    çalışıyor, ortalığı süpürür, yemeği hazırlar, muhasebe işlerini yürütür,
    tezgâhtarlık eder, daktiloda yazar, dört-beş dile çeviri yapar, gerekirse
    de efendisinin hanım arkadaşına sanki hanımefendiymiş gibi eşlik eder...
    hepsi ayda yirmi beş pezo karşılığında. Böyle insanlarla kim baş edebilir
    ki! Sen, Fransız, bana benziyorsun... çok ciddisin, bazı şeylere boyun
    eğmektense açlıktan ölmeyi yeğlersin. Onun için diyorum ki, korkulur bu
    adamlardan.
</div>
<div>
    <br/>
</div>
<div>
    Çiftlik sahibi bir an durup düşündükten sonra ekledi:
</div>
<div>
    <br/>
</div>
<div>
    — Aslında belki göründükleri kadar iyi insanlar değildirler. Astları
    durumundaki kimselere nasıl davrandıkları görülecek şey. Belki basit
    değildirler de basitmiş gibi yapıyorlardır, bir tekme yediklerinde
    içlerinden diyorlardır ki: "Az bekle, sıra bana gelsin, üç katı karşılık
    vereceğim."
</div>
<div>
    <br/>
</div>
<div>
    Ardından kendi sözlerinden pişman olur gibi oldu.
</div>
<div>
</div>
<div>
    — Her neyse, bu Karl garibanın biri, biçare bir şey, ben bir şey söyler
    söylemez, sinekleri yutacakmış gibi ağzını açıyor. Çok önemli bir
    ailedenmiş diyor, ama insan bu gringo'ların ne olduğunu nereden bilsin!..
    Açlıktan gebermişlerin hepsi Amerika'ya geliyor, biz de onları peri
    padişahının oğlu yerine koyuyoruz.
</div>
<div>
    <br/>
</div>
<div>
    Madariaga ona başından beri sen demişti, Desnoyers'e yaptığı gibi teşekkür
    için değil, daha aşağı düzeyde olduğunu duyurmak için. Onu da eve almıştı,
    ama yalnız küçük kızına piyano dersleri versin diye. "Romantik" artık akşam
    çökerken günbatımını seyretmek için kapıda durmuyordu. Karl, idaredeki
    işini tamamladıktan sonra, çiftlik sahibinin evine geliyor,
    ödüllendirilmeyi hak eden bir sebatla tuşlara basan Elena'nın yanına
    oturuyordu. Geç saatlerde, Alman piyano çalarak Wagner'den parçalar
    söylüyordu, bu müzik Madariaga'yı dudaklarına yapışmış sert Paraguay
    purosuyla bir koltukta uyuklatıyordu.
</div>
<div>
    <br/>
</div>
<div>
    Elena ise bu arada şarkıcı gringo'yu giderek artan bir ilgiyle
    izlemekteydi. Beyazlı hanımın beklediği düşlerin şövalyesi değildi gerçi.
    Neredeyse bir hizmetkârdı, kızıla çalan sarışın bir göçmen, etine dolgun,
    biraz ağırkanlı, ya üstlerime yaranamazsam diye sonsuz bir korku yansıtan
    öküz gözleriyle bakıyordu. Ama genç kız günler geçtikçe onda ilk
    izlenimlerini değiştiren bir şeyler buluyordu: Karl'ın güneşten yanmış yüzü
    ve ellerinin kadınsı beyazlığı; bıyıklarının giderek artan asker havası;
    ata binişindeki çeviklik; boğukça bir tenor sesiyle sözlerini anlayamadığı,
    âşıkane romanslar söylerken aldığı troubador[12] havası.
</div>
<div>
</div>
<div>
    Bir akşam, yemek saatinde, kendini tutamayıp, büyük bir keşif yapmış
    birinin ateşli hevesiyle konuştu:
</div>
<div>
    <br/>
</div>
<div>
    — Baba, Karl soyluymuş. Çok önemli bir aileden geliyormuş.
</div>
<div>
    <br/>
</div>
<div>
    Çiftlik sahibi omuz silkti. O günlerde başka şeylerin peşindeydi. Ama
    yemekten sonra Buenos Aires'e son yolculuğundan beri kendisini için için
    kemirmekte olan öfkeyi birinden çıkarma gereğini duydu ve şarkıcıyı
    susturdu.
</div>
<div>
    <br/>
</div>
<div>
    — Bana bak gringo, neymiş şu senin soyluluğun falan, kızıma sıktığın o
    palavralar?
</div>
<div>
    <br/>
</div>
<div>
    Karl piyanoyu bırakıp doğrularak yanıtladı. Az önceki şarkısının etkisi
    altında, Lohengrin'in hayatının sırrını açıklamaya hazırlandığı andaki
    halini anımsatıyordu. Babası General von Hartrott'tu, 1870 Savaşı'nın
    ikinci plandaki komutanlarından biri. İmparator da onu ödüllendirmek için
    soyluluk unvanı vermişti. Amcalarından biri Prusya kralının özel
    danışmanıydı. Ağabeyleri ayrıcalıklı birliklerin subaylarındandılar. Kendi
    de teğmen olarak kılıç kuşanmıştı.
</div>
<div>
    <br/>
</div>
<div>
    Madariaga onun sözünü kesti, onca büyüklükten yorulmuştu. "Yalan dolan...
    palavra... hava cıva." Gringo'ların soyluluğunu dinleyecek adam mıydı o!..
    Amerika demokrasilerinin başkaldırılarına katılmak için Avrupa'dan çok
    gençken ayrılmıştı, her ne kadar soyluluk ona çağdışı ve anlaşılmaz bir şey
    gibi geliyorsa da, tek gerçek ve saygıdeğer soyluluğun kendi ülkesininki
    olduğunu düşünüyordu. Gringo'ların makine icat etmede, gemi yapımında, cins
    hayvanlar yetiştirmede bir numara olduklarını kabul ediyordu;
</div>
<div>
</div>
<div>
    ancak gringo âleminin bütün o kontları, o markileri sahteymiş gibi
    geliyordu.
</div>
<div>
    <br/>
</div>
<div>
    — Safsata hepsi –diye yineledi–. Senin memleketinde ne soylu sınıf var, ne
    hepinizin cebindeki toptan beş pezo eder. Olsaydı karnınızı doyurmak için
    buralara kadar gelmezdiniz, o yolladığınız kadınları yollamazdınız, o
    kadınlar da... ne olduklarını sen de benim kadar iyi biliyorsundur.
</div>
<div>
    <br/>
</div>
<div>
    Desnoyers'in şaşkın bakışları altında, Alman yüzü yerde, bu paparayı yemeye
    razı oldu, patronun son sözlerini başıyla onaylıyordu.
</div>
<div>
    <br/>
</div>
<div>
    — Eğer gerçek olsa, bütün o abuk sabuk unvanlar, efendim kılıçlar,
    üniformalar falan, sen buraya ne zoruna geldin ki? Memleketinde ne halt
    ettin ki çekip gittin?
</div>
<div>
    <br/>
</div>
<div>
    Bu noktada Karl başını eğdi, şaşkınlıkla kekeliyordu. "Baba... baba..."
    diye yalvardı Elena. Zavallıcık! Yoksul diye nasıl da aşağılıyorlardı
    onu!.. Eniştesinin sessizliğini bozup Almanı savunmaya giriştiğini görünce
    yüreği derin bir minnetle doldu.
</div>
<div>
    <br/>
</div>
<div>
    — Canım, aslında ben bu oğlanı takdir ediyorum! –dedi Madariaga özür
    dileyerek–. Hemşerilerine öfkeleniyorum, o kadar.
</div>
<div>
    <br/>
</div>
<div>
    Birkaç gün sonra Buenos Aires'e bir yolcululuk yaptığında, Desnoyers
    ihtiyarın neden öfkelendiğini anladı. Aylarca bir İtalyan operet
    kumpanyasının Amerika'da unuttuğu, Alman asıllı bir sopranonun hamisi
    olmuştu. Karl'ı kendisine tavsiye eden de o kadındı; Amerika'nın çeşitli
    ülkelerinde dolaşıp çeşitli işlere girip çıktıktan sonra şarkıcı şövalye
    kadrosundan
</div>
<div>
</div>
<div>
    yanında yaşayan talihsiz bir hemşerisi olduğunu söylemişti. Madariaga hiç
    yüksünmeden kadının uğruna binlerce pezo harcamıştı. Kent zevklerine
    daldığı bu yeni yaşantısında bir gençlik coşkusuna kapılmıştı, ancak günün
    birinde Alman kadınının kendi yokluğunda ikinci bir hayat yaşadığını,
    çevresindeki asalaklarla kendisinin ardından güldüğünü keşfedince
    öfkesinden küplere binmişti; elveda demeden önce de kadına sille tokat
    girişmiş, eline geçen eşyaları paramparça etmişti.
</div>
<div>
    <br/>
</div>
<div>
    Ömrünün son serüveni olmuştu bu!.. İlk kez olarak yaşını itiraf ettiğini
    duyunca Desnoyers o vazgeçme iradesini de sezinlemişti. Artık başkente
    dönmeyecekti. Her şey yalandı! Ailesinin yanında yoksullara hayır işleri
    yaparak kırda yaşamak, gerçek olan tek şey buydu. O müthiş Kentauros saf
    bir sevecenlikle, artık cilvelere karnı doymuş olan altmış beş yaşının
    sağlam erdemiyle konuşmuştu.
</div>
<div>
    <br/>
</div>
<div>
    Karl ile o sahneden sonra, şiddetli çıkışlarını onarmak için hep yaptığı
    üzere cömertliğe başvurarak, adamın aylığını artırmıştı. Ama soyluluk
    meselesini aklından çıkaramıyor, yeni yeni şakalarına konu ediyordu. O
    şanlı öykü haradaki damızlıkların soyağaçlarını aklına getirmişti. Alman
    cins bir hayvandı, ondan sonra kendisine o adı taktı.
</div>
<div>
    <br/>
</div>
<div>
    Yaz gecelerinde evin sundurmasının altında oturuyor, çevresindeki
    yakınlarını seyrederken aile reisinin mutluluğuyla kendinden geçiyordu.
    Gecenin dinginliği böcek vızıltıları ve kurbağa vıraklamalarıyla doluyordu.
    Uzak rancho'lardan akşam yemeğini hazırlayan tarım işçilerinin türküleri
    işitiliyordu. Hasat zamanıydı, mevsimlik iş için akın eden göçmenler
    çiftlikte kalıyorlardı.
</div>
<div>
</div>
<div>
    Madariaga üzücü savaş ve şiddet günleri yaşamıştı. Ülkeye geldiğinde tanık
    olduğu, Rosas diktasının son yıllarını anımsıyordu. Komşularından geri
    kalmamak için katıldığı çeşitli ulusal ve yöresel devrimleri sayıyordu,
    hepsine "halk kargaşası" diyordu. Ama tüm bunlar bitmiş, gitmişti, bir daha
    da yinelenmeyecekti. Artık barış, çalışma ve bolluk yıllarındaydılar.
</div>
<div>
    <br/>
</div>
<div>
    Çevresinde vızıldayan sivrisinekleri purosunun dumanını üfleyerek
    kovalarken şöyle diyordu:
</div>
<div>
    <br/>
</div>
<div>
    — Bak Fransız, ben İspanyolum, sen Fransızsın, Karl Alman, kızlarım
    Arjantinli, aşçı Rus, yamağı Yunanlı, atlara bakan çocuk İngiliz,
    mutfaktaki kızların kimi buralı, kimi Galicialı ya da İtalyan, işçilerin
    arasında her soydan her milletten olanı var... Ve hepimiz barış içinde
    yaşıyoruz! Avrupa'da olsaydık bu saatte belki de birbirimizin boğazına
    sarılmış olurduk; oysa burada hepimiz dostuz.
</div>
<div>
    <br/>
</div>
<div>
    Tarım işçilerinin türkülerini dinlemekten zevk alıyordu: Akordeon eşliğinde
    yanık İtalyan şarkıları, aşk ve ölüm ezgileri söyleyen sesleri destekleyen
    İspanyol ve melez gitarları.
</div>
<div>
    <br/>
</div>
<div>
    — Burası Nuh'un gemisi –diye belirtti ağa.
</div>
<div>
    <br/>
</div>
<div>
    Babil Kulesi demek istiyor diye düşündü Desnoyers, ama ihtiyarın gözünde
    hepsi birdi.
</div>
<div>
    <br/>
</div>
<div>
    — Ben sanıyorum ki –diye sürdürdü sözü–, böyle yaşayabilmemizin hikmeti
    dünyanın bu kesiminde krallar yok, ordular da kıt, insanlar çalışmaları
    sayesinde ellerinden geldiğince iyi yaşamayı düşünüyor yalnız. Hem
    düşünüyorum
</div>
<div>
</div>
<div>
    <br/>
</div>
<div>
    ki barış içinde yaşıyorsak, bolluk olduğundandır, herkese bir pay
    düşüyor... Lokma insandan daha az olsa seyreyle gümbürtüyü!
</div>
<div>
    <br/>
</div>
<div>
    Yine bir süre sessizce düşündü, az sonra ekledi:
</div>
<div>
    <br/>
</div>
<div>
    — Her ne olursa olsun, burada dünyanın öbür tarafındakinden daha sakin
    yaşadığımızı teslim etmeliyiz. İnsanlar birbirlerini becerilerine göre
    değerlendiriyorlar ve falan topraktan mı geldi, filan topraktan mı diye
    akıllarına getirmeden birleşiyorlar. Delikanlılar sürüyle gidip
    tanımadıkları, suçu sadece karşı köyde doğmuş olmak olan başka
    delikanlıları öldürmüyorlar... İnsan dünyanın her yerinde yırtıcı bir
    hayvandır, tamam; ama burada karnı doyuyor, yayılacağı kadar toprak
    fazlasıyla var, o yüzden iyi huylu, karnı tok köpekler gibi yani. Öbür
    tarafta çok kalabalıklar, üst üste yaşıyorlar, birbirlerinin ayağına
    dolaşıyorlar, lokma kıt, o yüzden kolayca gözleri dönüveriyor. Yaşasın
    barış Fransız, yaşasın sakin hayat! İnsan nerede rahat yaşarsa, nerede
    anlamadığı şeyler yüzünden öldürülme tehlikesi yoksa gerçek vatanı
    orasıdır.
</div>
<div>
    <br/>
</div>
<div>
    Ve o kırsal yaratığın düşüncelerine yankı yapar gibi, Karl salonda
    piyanonun önünde oturmuş, alçak sesle Beethoven'dan bir kahramanlık ezgisi
    söylüyordu. "Hayatın neşesine bir şarkı, özgürlüğe şarkı söyleyelim. Sakın
    yalan söyleme, sakın hemcinsine ihanet etme, sana dünyanın en şanlı tahtını
    verseler bile."
</div>
<div>
    <br/>
</div>
<div>
    Barış!.. Aradan birkaç gün geçince Desnoyers ihtiyarın bu hayallerini
    buruklukla anımsadı. Savaş patlamıştı, evin içinde bir savaş, çiftliğin o
    pırıl pırıl, saf sahnesinde. "Küçük bey koş, ihtiyar patron bıçağını çekti,
    Almanı öldürecek."
</div>
<div>
</div>
<div>
    Desnoyers işçinin bu bağırtısı üzerine yazı odasından dışarı fırlamıştı.
    Madariaga, bıçak elde, Karl'ı kovalıyordu, yolunu kesmeye çalışan herkesi
    devirip geçiyordu. Ancak Fransız onu durdurup elinden silahını alabildi.
</div>
<div>
    <br/>
</div>
<div>
    — Seni ahlaksız soylu bozuntusu! –diye haykırıyordu ihtiyar, mosmor olmuş
    dudaklarıyla damadının kollarında çırpınırken–. Bütün açlıktan gebermişler
    sanıyorlar ki yapacakları tek şey bu eve kapağı atmak, kızlarımla
    pezolarıma sahip çıkmak... Bırak beni diyorum! Bırak da geberteyim şunu!
</div>
<div>
    <br/>
</div>
<div>
    Ve kendini serbest bıraksın diye Desnoyers'ten özür diliyordu. Onu bağrına
    basmıştı, çünkü zevkine göre biriydi, alçakgönüllü, dürüst, hem... ciddi.
    Ama o, tafrasından yanına varılmayan o şarkıcı, o soylu bozuntusu!.. O
    adamı kendisi nereden çıkarıp getirmişti... söylemek istemiyordu! Ve Karl
    ile ilk ilişkilerini onun kadar iyi bilen Fransız anlamıyormuş gibi yaptı.
</div>
<div>
    <br/>
</div>
<div>
    Alman kaçıp gitmiş olduğundan, hayvan yetiştiricisi eve sürüklenmeye razı
    oldu. "Romantik"e iyi bir kötek atacağını söylüyordu, bir de kızcağıza; kör
    gözü olup biteni görmüyor diye. Kızını yakındaki bir korulukta gringo'yla
    el ele tutuşmuş öpüşürken yakalamıştı.
</div>
<div>
    <br/>
</div>
<div>
    — Parama göz dikmiş! –diye uluyordu–. Galicialı'nın sırtından Amerika'da
    çabucak servet yapmaya niyetlenmiş, onca alttan alış, onca şarkı, efendim,
    onca soyluluk, hepsi onun içinmiş. Yalancı!.. Müzisyen bozuntusu!
</div>
<div>
    <br/>
</div>
<div>
    Ve bu "müzisyen" sözcüğünü tüm küçümsemesini anlatıyormuş gibi ısrarla
    yinelemekteydi.
</div>
<div>
</div>
<div>
    Az konuşan, kesin tavırlı Desnoyers çatışmayı sona erdirdi. "Romantik",
    annesine sarılmış, evin üst katına sığındı. Eniştesi onu çekilirken
    korumuştu; duygusal Elena yine de Almanı düşünerek sızlandı: "Zavallıcık!
    Herkes ona yükleniyor!" Bu arada Desnoyers'in karısı bütün aklı başında kız
    etkisini kullanarak babasını ofiste tutuyordu. Fransız, Karl'ı aramaya
    gitti, delikanlı o korkunç sürprizin etkisinden hâlâ sıyrılmış değildi;
    kendisine derhal en yakın tren istasyonuna gidebilmesi için bir at verdi.
</div>
<div>
    <br/>
</div>
<div>
    Karl çiftlikten uzaklaştı, ama uzun süre yalnız kalmadı.
</div>
<div>
    <br/>
</div>
<div>
    Birkaç gün sonra "Romantik" onun ardından yollara düştü...
</div>
<div>
    <br/>
</div>
<div>
    "Beyaz elli" Isolde, şövalyesi Tristan'ı aramaya gitti.
</div>
<div>
    <br/>
</div>
<div>
    Madariaga, damadının beklediği gibi, umutsuzlukla şiddetinden yeri göğü
    birbirine katmadı. Desnoyers ilk kez olarak, onun ağladığını gördü. Gürbüz,
    şen şakrak ihtiyarlığı bir anda yok olmuştu. Bir saatte on yıl yaşlanmış
    gibiydi. Kırışıklar içinde, titreyerek, çocuk gibi Desnoyers'e sarıldı,
    gözyaşlarıyla boynunu ıslatıyordu.
</div>
<div>
    <br/>
</div>
<div>
    — Alıp götürdü kızımı! Ah, şunun bunun çocuğu, alıp götürdü!
</div>
<div>
    <br/>
</div>
<div>
    Bu kez sorumluluğu kızcağızına yüklemedi. Oturup onunla birlikte ağladı,
    herkesin önünde günah çıkararak onu avutmak istercesine yineleyip
    duruyordu:
</div>
<div>
    <br/>
</div>
<div>
    — Benim günahlarım yüzünden... Ah hepsi benim bağışlanmaz günahlarım
    yüzünden.
</div>
<div>
    <br/>
</div>
<div>
    Desnoyers açısından güçlükler ve çatışmalarla dolu bir dönem açılmış oldu.
    Kaçaklar başkente yaptığı ziyaretlerden
</div>
<div>
</div>
<div>
    birinde onu bulup kendilerini korusun diye yalvardılar. "Romantik" ağlayıp
    duruyor, yalnız eniştesinin, "dünyanın en şövalye adamı"nın onu
    kurtarabileceğini söylüyordu. Karl, ona efendisine güvenen sadık bir köpek
    gibi bakıyordu. Bu görüşmeler bütün yolculuklarında yinelendi. Ardından
    Desnoyers çiftliğe döndüğünde, ihtiyarı keyifsiz, suskun, gözlerini önüne
    dikmiş buluyordu; başkalarının göremediği bir şeylere bakar gibiydi,
    ansızın ağzından şu sözler dökülüveriyordu: "Bu benim cezamdır;
    günahlarımın cezası." Almanla, onu çiftliğe getirmeden önceki ilişkilerinin
    anısı kendisine pişmanlığın azabını yaşatıyordu. Kimi akşamlar bir at
    eyerletiyor, dörtnala en yakın köye koşturuyordu. Artık kendisine kucak
    açacak rancho'lar arıyor değildi. Kilisede bir süre kalmaya gereksinimi
    vardı, orada yalnız onu bekleyen aziz resimleriyle konuşuyordu, öyle ya,
    kendi cebinden ödediği parayla alınmışlardı... "Benim günahımdan ötürü
    oldu, benim bağışlanmaz günahımdan."
</div>
<div>
    <br/>
</div>
<div>
    Ancak pişmanlığına karşın, Desnoyers onunla işleri biraz olsun yoluna
    koyabilmek için çok çırpınmak zorunda kaldı. Kaçakların evlenebilmeleri
    için gerekli işlemleri yaparak durumlarını yasallaştırmaktan söz ettiğinde,
    Madariaga sözünü kesti. "Ne yaparsan yap, bana onlardan söz etme de."
    Aradan aylar geçti. Günün birinde Fransız esrarlı bir havayla yanına
    yanaştı. "Elena'nın bir çocuğu olmuş, adını Julio koymuşlar, sizin gibi."
</div>
<div>
    <br/>
</div>
<div>
    — Ya sen, işe yaramaz mahlûk –diye haykırdı ağa–, sen de, karın olacak
    cılız inek de yan gelmiş yatıyorsunuz, bana bir torun veremediniz... Ah,
    Fransız! İşte bu yüzden Almanlar tepenize çıkacak sizin. Görüyorsun işte, o
    haydudun bir oğlu
</div>
<div>
</div>
<div>
    olmuş, sense dört yıldır evlisin ama... hiç. Bana bir torun lazım, anlıyor
    musun?
</div>
<div>
    <br/>
</div>
<div>
    Ve evdeki o çocuk eksikliğine avuntu olsun diye kâhya Celedonio'nun
    rancho'suna gidiyordu, orada sürü sepet minik melezler korku ve umut
    içinde, ihtiyar patronun çevresini sarıyorlardı.
</div>
<div>
    <br/>
</div>
<div>
    Derken kızcağız birdenbire ölüverdi. Zavallı Misiá Petrona, yaşadığı gibi,
    sessiz sedasız çekip gitti, son saatinde kocasına sıkıntı vermekten
    kaçınarak, ölümüyle başına açacağı dertlerden ötürü bakışıyla özür
    dileyerek. Elena annesinin naaşını görmek için çiftliğe geldi, bir yılı
    aşkın süredir kayınpederinin arkasından kaçaklara destek olan Desnoyers de
    adamın öfkesini alt etmek için bu fırsattan yararlandı.
</div>
<div>
    <br/>
</div>
<div>
    — Affediyorum onu –dedi hayvan yetiştiricisi uzun uzun ayak diredikten
    sonra–. Zavallı merhumenin ve senin hatırınız için affediyorum. Çiftlikte
    kalsınlar, o namussuz gringo da onunla birlikte gelsin.
</div>
<div>
    <br/>
</div>
<div>
    Ama ilişki istemiyordu. Alman, Desnoyers'in emrinde bir memur olarak
    çalışacaktı; çift de sanki aileden değilmiş gibi, idare binasında
    oturacaktı. Karl'la asla konuşacak değildi.
</div>
<div>
    <br/>
</div>
<div>
    Ama geldiğini görür görmez, konuştu onunla, "siz" diyerek ve tam bir
    yabancıymış gibi sert buyruklar vererek. Daha sonraları yanından kendisini
    hiç tanımıyormuş gibi geçip gidiyordu. Evde Elena'yı ablasıyla birlikte
    gördüğünde de yine yan vurup geçiyordu. Annelikle hayli değişmiş olan
    "Romantik" minik oğlunu her fırsatta boş yere onun önüne sürüyor, adını çın
    çın yineliyordu: "Julio... Julio."
</div>
<div>
</div>
<div>
    — Şarkıcı gringo'nun evladı, derisi yüzülmüş oğlak gibi bembeyaz, saçları
    havuç rengi, bir de benim torunum olsun istiyorlar... Celedonio'nunkileri
    tercih ederim.
</div>
<div>
    <br/>
</div>
<div>
    İtirazını iyice vurgulamış olmak için de kâhyanın evine dalıyor, çoluk
    çocuğa avuç dolusu pezo dağıtıyordu.
</div>
<div>
    <br/>
</div>
<div>
    Evleneli yedi yıl olmuştu ki, Desnoyers'in karısı anne olacağını duyumsadı.
    Kız kardeşi üç çocuk yapmıştı bile. Ancak, bu yolu gözlenen torunun yanında
    onların lafı mı olurdu? "Erkek olacak –dedi kesinlikle–, çünkü bana öylesi
    gerek. Adı Julio olacak ve benim zavallı merhumeme benzesin istiyorum."
    Karısı öleli beri onu kızcağız diye anmayı bırakmıştı, ömrü boyunca, hep
    çekingen, hep sessiz, kendisine nasıl da dayanmış olan o biçare kadına
    ölümünden sonra sevgiye benzer bir şeyler hissediyordu. "Benim zavallı
    merhumem" diye her dakika dilindeydi o, bir pişmanlık saplantısıyla.
</div>
<div>
    <br/>
</div>
<div>
    Dileği yerine geldi. Luisa bir erkek evlat doğurdu, adını Julio koydular,
    henüz müsvedde halinde olan yüz çizgileri ninesiyle büyük bir benzerlik
    göstermiyorsa da, saçlarıyla gözleri siyah, teni solgun esmerdi. Hoş
    gelmişti!.. İşte torun diye buna denirdi.
</div>
<div>
    <br/>
</div>
<div>
    O sevincinin verdiği cömertlikle Almanın vaftiz törenine katılmak üzere eve
    ayak atmasına izin verdi.
</div>
<div>
    <br/>
</div>
<div>
    Julio Desnoyers dört yaşına bastığında, dedesi onu atına, eyerinin önüne
    bindirip bütün çiftliği gezdirdi. Bir rancho'dan öbürüne dolaşıyor,
    vârisini tanıtan bir ihtiyar kral gibi, bakır tenli ahaliye tanıtıyordu
    onu. Daha sonraları, torunun dili çözülünce, okaliptüslerin gölgesinde
    oturup saatlerce
</div>
<div>
</div>
<div>
    konuşuyordu onunla. İhtiyarın kafası karışmaya yüz tutmuştu. Henüz bunamış
    sayılmazdı, ama saldırganlığı çocuksu bir hava almıştı. Sevgisini en çok
    dışa vurduğu anlarda bile, karşısındakileri iğnelemeye çalışarak
    çelişkilere sapıyordu.
</div>
<div>
    <br/>
</div>
<div>
    — Gel bakayım buraya, sahte peygamber seni! –diyordu torununa–. Sen bir
    Fransızsın.
</div>
<div>
    <br/>
</div>
<div>
    Julio sanki kendisini aşağılamışlar gibi itiraz ediyordu. Annesi ona
    Arjantinli olduğunu öğretmişti, babası da dedesinin hoşuna gitsin diye
    İspanyol diye eklemesini tembihliyordu.
</div>
<div>
    <br/>
</div>
<div>
    — Peki, madem Fransız değilsin –diye sürdürüyordu hayvan yetiştiricisi–,
    şimdi bağır bakayım: "Kahrolsun Napolyon!"
</div>
<div>
    <br/>
</div>
<div>
    Ardından da acaba Desnoyers yakınlarda mı diye çevresine bakınıyordu, onu
    pek tedirgin ettiğini sanarak. Oysa damadı omuz silkerek yürüyüp gidiyordu.
</div>
<div>
    <br/>
</div>
<div>
    — Kahrolsun Napolyon! –diyordu Julio.
</div>
<div>
    <br/>
</div>
<div>
    Ardından derhal avucunu açıyordu, büyükbabası da ceplerini karıştırmaya
    koyuluyordu.
</div>
<div>
    <br/>
</div>
<div>
    Karl'ın sayıları artık dörde varmış olan çocukları büyükbabalarının
    çevresinde ırak tutulan bir fukaralar korosu gibi dönüp dolaşıyorlar, o
    bahşişlere imrenerek bakıyorlardı. İhtiyarın gözüne girmek için, bir gün
    geldiğini gördüklerinde kararlı bir biçimde, topluca yanına yaklaştılar,
    hep bir ağızdan haykırdılar: "Kahrolsun Napolyon!"
</div>
<div>
</div>
<div>
    — Sizi küstah yabancılar! –diye kükredi ihtiyar oysa–. Bunu size babanız
    olacak o ahlaksız öğretmiş herhalde. Hele bir tekrarlayın, kırbaçlarım
    hepinizi... Bir büyük adama böyle hakaret etmek de neyin nesi!
</div>
<div>
    <br/>
</div>
<div>
    Bu sarışın torunlara göz yumuyordu, ama kesinlikle yakınına sokmuyordu.
    Desnoyers ile karısı yeğenlerinin savunmasını üstleniyorlar, haksız
    davranmakla suçluyorlardı. O da hıncını dökmek için Celedonio'yu arıyordu,
    adam en iyi dinleyicisiydi, çünkü her sözünü "Evet patron. Dediğiniz gibi
    olsun patron," diye karşılıyordu.
</div>
<div>
    <br/>
</div>
<div>
    — Çocukcağızların bir suçu yok –diyordu ihtiyar–, ama sevmek içimden
    gelmiyor işte. Hem öylesine babalarına çekmişler ki, öyle apak, havuç
    kırmızısı saçları darmadağın, iki büyük de gözlük takıyorlar, mübarekler
    kâtip sanki!.. Suratlarında o camlarla insana benzemiyorlar, köpekbalığına
    benziyorlar.
</div>
<div>
    <br/>
</div>
<div>
    Madariaga hayatında köpekbalığı görmüş değildi, ama nedendir bilinmez,
    köpekbalığını hep şişe dibi gibi yuvarlak, kalın, cam gözlü olarak hayal
    ediyordu.
</div>
<div>
    <br/>
</div>
<div>
    Sekiz yaşına bastığında Julio ata biniyordu. "At bin aslanım!" diye
    buyuruyordu büyükbaba. Tarlalarda dörtnala kalkıyorlar, boynuzlu binlerce
    sığırın arasından yıldırım gibi geçiyorlardı. "Aslan" bu sanıyla
    gururlanarak ustasının bir dediğini iki etmiyordu. Böyle böyle boğalara
    kement atarak bağlayıp alt etmeyi, ufak atını dikenli tellerden atlatmayı,
    derin bir çukuru bir sıçrayışta aşmayı, uçurumlardan aşağı kaymayı öğrendi,
    bu arada birçok kez eyerinden aşağı yuvarlandığı da olmadı değil.
</div>
<div>
</div>
<div>
    — Seni hızlı gaucho seni! –diyordu bu marifetlerinden gururlanan
    büyükbabası. Al sana beş pezo vereyim, bir kızcağıza eşarp hediye edersin.
</div>
<div>
    <br/>
</div>
<div>
    Kafası gitgide karışan ihtiyar tutkularla yıllar arasındaki ilişkinin
    hesabını şaşırmıştı. Çocuk binici de parayı cebine atarken o kızcağızın
    hangi kız olduğunu ve neden ona bir armağan vermesi gerektiğini soruyordu
    kendi kendine.
</div>
<div>
    <br/>
</div>
<div>
    Desnoyers oğlunu büyükbabasının öğretisinden koparıp almak zorunda kaldı.
    Julio'ya öğretmenler getirtmesi, çocuğu çiftliğin okuluna göndermeye
    çalışması boşunaydı. Madariaga yetişip torununu kaçırıyor, birlikte
    dörtnala tarlalarda at koşturuyorlardı. Sonunda babası on bir yaşını
    doldurunca çocuğu başkentteki bir büyük koleje yerleştirdi. Bunun üzerine
    ihtiyar, Julio'nun ancak üç yaşındaki kız kardeşine odaklandı, onu da öteki
    gibi eyerinin önüne oturtup bir rancho'dan öbürüne dolaştırıyordu.
    Chicha'nın kızını herkes Chichì diye çağırıyordu, ama büyükbaba ona da
    ağabeyi gibi "aslan" diyordu. Chichì de kırda güçlü kuvvetli büyümekteydi,
    kahvaltıda et yiyor, düşlerinde kızartma sayıklıyordu; ihtiyarın zevklerine
    ayak uydurmakta güçlük çekmedi. Erkek çocuk gibi giyiniyor, ata erkekler
    gibi biniyor, büyükbabasından "hızlı gaucho" sanını hak etmek için
    kemerinin arkasında bir bıçak taşıyordu. Güneşin doğuşundan batışına değin
    ikisi tarlalarda koşup duruyorlardı. Madariaga bu amazonun havada
    dalgalanan saç örgüsünü bayrak gibi izliyordu. Kız dokuz yaşına bastığında
    sığırlara kement atmayı beceriyordu.
</div>
<div>
    <br/>
</div>
<div>
    Çiftlik sahibini en fazla sinirlendiren şey ailesinin ona ihtiyarlığını
    anımsatmasıydı. Desnoyers'in sakin sakin evde
</div>
<div>
</div>
<div>
    oturması yolundaki öğütlerini aşağılama sayıyordu. Zaten yıllar geçtikçe
    büsbütün saldırgan ve gözü pek olmuştu, sanki hareketliliğiyle ölümü
    korkutmak istercesine dur durak bilmiyordu. Yalnız afacan "aslan"ının
    yardımını kabul ediyordu. Ata binmeye gittiğinde, Karl'ın artık büyümüş
    olan oğulları da üzengiyi tutmaya koşuyorlardı, adam onları öfkeyle
    soluyarak uzaklaştırıyordu.
</div>
<div>
    <br/>
</div>
<div>
    — Ne sanıyorsunuz siz yani, atın üstünde kendi başıma dik duramaz mıyım?..
    Daha epey zaman yaşayacağım ben, öleyim de pezolarıma el koysunlar diye
    bekleyenler hava alacaklar.
</div>
<div>
    <br/>
</div>
<div>
    Çiftlik hayatının dışına itilmiş bulunan Almanla karısı bu değinmelere
    sessizce katlanıyorlardı. Korunmayı gereksinen Karl, Fransızın gölgesinde
    yaşayıp gidiyor, övgüleriyle onun başını döndürmek için her fırsattan
    yararlanıyordu. Kendisi için yaptıklarına hayatta asla yeterince teşekkür
    edemeyecekti. Tek savunucusu oydu. Ah bir fırsat çıksa da minnetini
    gösterebilseydi: Gerekirse uğrunda ölmeye hazırdı. Karısı coşkulu hayranlık
    gösterileriyle eniştesini yere göğe koymuyordu. "Dünyanın en kibar
    beyefendisi," diyordu. Desnoyers'e gelince, ses çıkarmasa da o bağlılığa
    şükran duyuyor, Almanın eşsiz bir arkadaş olduğunu teslim ediyordu. Aile
    serveti tümüyle kendi eline bırakılmış olduğundan, ihtiyarın ruhu bile
    duymadan Karl'a cömertçe yardım ediyordu. En büyük hayalini
    gerçekleştirmesi için girişimde bulunan da kendisi oldu. Alman ülkesine bir
    ziyaret yapmayı düşlüyordu. Onca yıldır Amerika'da kaldıktan sonra!..
    Desnoyers, kendisi Avrupa'ya dönme arzusu beslemediğinden, baldızıyla
    kocasının bu isteğini gerçekleştirmelerine yardımcı olmak istedi, Karl'a
    tüm
</div>
<div>
</div>
<div>
    ailesiyle birlikte yolculuk edebilmesi için gereken olanakları sağladı.
    İhtiyar masrafları kimin karşıladığını bilmek istemedi. "Aman, aman,
    gitsinler –dedi neşeyle–, gitsin de bir daha dönmesinler."
</div>
<div>
    <br/>
</div>
<div>
    Yolculukları çok uzun sürmedi. Bir yıl için verilen parayı üç ayda
    harcadılar. Karl, ailesine yaptığı evlilikle başına ne büyük bir talih kuşu
    konduğunu bildirmişti, servetinin keyfini süren bir milyoner gibi ortaya
    çıkmak istedi. Döndüklerinde Elena değişmişti, akrabalarını gururla
    anlatıyordu: Süvari albayı baron, sonra Muhafız Alayı komutanı, saray
    danışmanı... Kocasının vatanıyla kıyaslandığında tüm öteki milletlerin
    aşağı kaldıklarını dünyaya ilan ediyordu. Hatta Desnoyers'i överken de
    şöyle bir koruma havası almıştı, iyi adamdı kuşkusuz, ama "yüksek yerde
    doğmuş" değildi, "iyi bir ırktan" gelmiyordu, hem sonra Fransızdı. Oysa
    Karl eski bağlılığını gösteriyordu, kayınbiraderinin ardında boynu bükük,
    alçakgönüllü duruyordu. Ne de olsa kasanın anahtarı ondaydı ve müthiş
    ihtiyarın karşısındaki tek savunması oydu... İki büyük oğlunu Almanya'da
    bir koleje bırakmıştı. Birkaç yıl sonra Madariaga'nın öbür torunları da
    aynı yere yollandılar, adamın sevimsiz ve densiz saydığı, "havuç rengi
    saçlı, köpekbalığı gözlü" torunları.
</div>
<div>
    <br/>
</div>
<div>
    İhtiyar artık kendini yalnız hissediyordu. İkinci "aslanı"nı elinden çekip
    almışlardı. Sert mizaçlı Chicha, kızının sabahtan akşama at sırtında,
    büyükbabasının küfürlerini yineleyerek bir erkek çocuğu gibi büyümesini
    kaldıramıyordu. Onu artık başkentte bir koleje yerleştirmişlerdi, eğitimini
    üstlenen rahibeler o kaba saba öğrencinin başkaldırılarını ve
    huysuzluklarını yenmek için çetin bir savaş vermek durumundaydılar.
</div>
<div>
</div>
<div>
    Julio ile Chichì tatilde çiftliğe döndüklerinde, büyükbaba sevgisini
    oğlanın üstüne odaklıyordu, kız sanki yalnızca onun yerini tutmuş gibiydi.
    Desnoyers oğlunun derbeder davranışlarından yakınıyordu. Ana-babasının
    tutumlu davranışını bin çeşit ihtiyatsız borçla dengeleyen bir zengin aile
    çocuğunun hayatını sürmekteydi. Ne var ki Madariaga torununa arka
    çıkıyordu. "Ah, hızlı gaucho seni!.." Onu çiftlikte gördüğünde terbiyeli
    çocuk kibarlığına hayran oluyordu. Kuvvetli olduğunu kanıtlamak için
    kollarını yokluyordu; başkent argosunda patotas denilen kadın-kız peşinde
    dolaşan delikanlı gruplarından birinin yiğit kahramanı olarak yaptığı gece
    dalaşlarını anlattırıyordu. Bu keyifli yaşantıyı yakından görebilmek için
    canı Buenos Aires'e gitmeyi istiyordu. Ama ne yazık ki torunu gibi on
    altısında değildi artık. Seksenini geride bırakmıştı.
</div>
<div>
    <br/>
</div>
<div>
    — Gel bakayım buraya, sahte peygamber! De bakayım, kaç çocuğun var... Öyle
    ya, senin sürü sepet çocuğun vardır şimdi!
</div>
<div>
    <br/>
</div>
<div>
    — Aman baba! –diye karşı çıkıyordu Chicha, büyükbabanın kötü etkisinden
    korkarak hep oğlunun peşinde dolaşıyordu.
</div>
<div>
    <br/>
</div>
<div>
    — Kafa şişirme! –diye bağırıyordu babası öfkelenerek–. Ağzımdan çıkanı
    kulağım duyuyor, merak etme.
</div>
<div>
    <br/>
</div>
<div>
    Babalık düşüncesinin tüm aşk fantezilerinde ortaya çıkması kaçınılmazdı.
    Artık handiyse kör olmuştu, gözlerindeki can çekişmeye kafasındaki
    karışıklık eşlik etmedeydi. İhtiyarlık çılgınlığı yıvışıklaşıyor,
    çiftliktekilerin ayıpladıkları ya da güldükleri bir dil kullanıyordu.
</div>
<div>
</div>
<div>
    — Ah haydut seni, ne de yakışıklı olmuşsun! –diyordu torununa yalnızca
    birtakım gölgeler gören gözlerle bakarken–. Aynı benim zavallı merhumemin
    canlanmış hali...
</div>
<div>
    <br/>
</div>
<div>
    Keyfine bak emi, büyükbabanın pezoları burada. Yalnız babanın verdiğiyle
    yetinecek olsan keşiş gibi yaşarsın. Fransızın eli sıkıdır, çalıp oynamaya
    para vermez. Ama ben seni düşünüyorum aslanım. Harca, sana helal olsun,
    dünya önüne serilsin, deden bunun için biriktirdi parayı.
</div>
<div>
    <br/>
</div>
<div>
    Torunları çiftlikten gittiğinde yalnızlığını avutmak için bir rancho'dan
    öbürüne dolaşıyordu. Olgun yaşta bir melez kadın ona mate'si için ocakta su
    kaynatıyordu. İhtiyar bulanmış zihninde pekâlâ onun kendi kızı da
    olabileceğini düşünüyordu. On beş yaşında bir başka melez kız, içi o buruk
    sıvıyla dolu balkabağını içmek için sokuşturulmuş gümüş kamışıyla kendisine
    uzatıyordu. Kim bilir, belki de torunlarından biriydi, doğrusu pek
    bilemiyordu. Öyle geçiriyordu akşamlarını, kıpırdamadan, konuşmadan, mate
    üstüne mate içerek, kendisini hayranlık ve korkuyla seyreden ailelerin
    ortasında.
</div>
<div>
    <br/>
</div>
<div>
    Öyle çiftlikten çiftliğe koşturmak üzere ata her binişinde, büyük kızı
    karşı çıkıyordu. "Seksen dört yaşında! Sakin sakin evinde otursa daha iyi
    etmez mi sanki? Günün birinde başına bir felaket gelecek..." Ve felaket
    geldi çattı. Patronun atı gece bastırırken ağır aksak, binicisiz döndü.
    İhtiyar bir tepeyi tırmanırken üstünden yuvarlanmıştı, düştüğü yerden
    kaldırdıklarında çoktan ölmüştü... Kentauros'un sonu böyle oldu, hep
    yaşadığı gibi, kırbacı hâlâ bileğinden sarkıyordu, bacakları hâlâ atın
    üstündeymiş gibi eğri duruyordu.
</div>
<div>
</div>
<div>
    Vasiyetnamesi Buenos Aires'te, neredeyse kendisi kadar ihtiyar bir İspanyol
    noterdeydi. Aile o kabarık dosyalara ürkerek baktı. Acaba Madariaga hangi
    korkunç vasiyetleri bırakmıştı? İlk bölüm okunduğunda Karl ile Elena hayli
    ferahladılar. İhtiyar Desnoyers'in karısına çok daha fazla miras bırakmıştı
    gerçi, ama "Romantik"le ailesi için de pek büyük bir servet kalıyordu.
    "Bunu zavallı merhumem için ve konu komşunun diline düşmeyelim diye
    yapıyorum," diyordu. Ardından vasiyetnamenin bölümlerini oluşturan seksen
    altı dosya geliyordu. Çiftlikte uzun yıllardır ortakçı ve kiracı olarak
    yaşamakta olan –erkekli kadınlı– seksen beş melez ihtiyarın son babaca
    cömertliğinden nasiplerini alıyorlardı. En başta Celedonio geliyordu, daha
    Madariaga hayattayken onu "Nasıl isterseniz patron," diyerek dinlemekten
    başka iş görmeden zenginleşmişti. Arazi ve sürü olarak bıraktığı o miras
    bir milyon pezoyu aşkındı. Mirasçılar listesi Julio Desnoyers ile
    tamamlanıyordu. Büyükbabası onu özellikle anıyor, "Babasının vermediği
    paraları gerektiren özel harcamaları için" bir arazi bırakıyordu.
</div>
<div>
    <br/>
</div>
<div>
    — İyi de bu yüz binlerce pezo eder! –diye karşı çıktı Karl, karısının
    vasiyetnamede unutulmadığını gördükten sonra birden istekleri artıvermişti.
</div>
<div>
    <br/>
</div>
<div>
    Vasiyetnamenin okunuşunu izleyen günler tüm aile için çetin oldu. Elena ile
    ailesi öteki gruba sanki uykudan uyanmış gibi bakıyorlar, yeni bir ışık
    altında, yeni gözlerle görüyorlardı. Kendilerine verilecek parayı
    unutmuşlar, yalnızca akrabalarının çok daha fazlasını alacaklarını
    düşünüyorlardı.
</div>
<div>
</div>
<div>
    İyi niyetli ve uzlaşmacı Desnoyers'in bir planı vardı. O uçsuz bucaksız
    arazinin idaresinde uzmanlaşmış biri olarak biliyordu ki, malı mirasçılar
    arasında paylaştırmak ürünü artırmadan masrafları iki katına çıkaracaktı.
    Ayrıca hatırı sayılır boyutlarda dokuz çiftliğin, yüz binlerce sığırın,
    bankalardaki paraların, kentlerdeki evlerin, ödenmesi beklenen alacakların
    yasalara uygun olarak paylaşılmasının ortaya çıkaracağı karışıklıkları
    hesaplamaktaydı. O güne değin olduğu gibi sürdürmek daha iyi olmaz mıydı?..
    Aile birliği içinde barış içinde birlikte yaşamış değiller miydi sanki?..
</div>
<div>
    <br/>
</div>
<div>
    Bu öneriyi dinleyince Alman gururla dikeldi. Hayır, herkes kendi yoluna.
    Her biri kendi ortamında yaşamalıydı. O mirasını serbestçe kullanarak
    Avrupa'ya yerleşmek istiyordu. "Kendi dünyası"na dönmek gereksinimindeydi.
</div>
<div>
    <br/>
</div>
<div>
    Desnoyers karşısındakine baktı: Tanımadığı bir Karl'dı gördüğü, kendi
    koruması altında, çekingen, ezik yaşadığı sıralarda varlığından kuşku bile
    duymadığı bir Karl. Fransız da çevresindeki şeyleri yeni bir ışık altında
    görür gibi oldu.
</div>
<div>
    <br/>
</div>
<div>
    — Öyle olsun –dedi–. Herkes kendine düşeni alsın. Bence doğrusu bu.
</div>
<div>
</div>
<div>
    III
</div>
<div>
</div>
<div>
    <br/>
</div>
<div>
    Desnoyers Ailesi
</div>
<div>
    <br/>
</div>
<div>
    <br/>
</div>
<div>
    "Madariaga mirası" –kendi faturalarının hesabını kabartmak için çıkarları
    gereği işi uzatmaya bakan kanun adamlarının deyişiyle– aralarına deniz
    giren iki gruba bölündü. Desnoyers'ler Buenos Aires'e yerleştiler.
    Hartrott'lar ise Karl tüm mallarını sattıktan sonra Berlin'e taşındılar,
    elde ettiği parayı kendi ülkesinin endüstri şirketlerine ve topraklarına
    yatıracaktı.
</div>
<div>
    <br/>
</div>
<div>
    Desnoyers artık yaşamını kırda sürdürmeyi istemiyordu. Yirmi yıl süreyle
    uçsuz bucaksız bir tarım ve hayvancılık işletmesinin yöneticiliğini
    yapmıştı, birkaç kocaman çiftliğe dağılmış yüzlerce adama buyruk vermişti.
    Şimdiyse ihtiyarın mirası Elena'nın payının ve çok sayıda mirasçıya düşen
    payların ayrılmasından sonra, yetki alanı hayli daralmıştı. Hemen yanı
    başındaki arazilere yabancıların gelip yerleştiğini gördükçe öfkeleniyordu;
    hemen tümü Karl'ın payını satın alan Almanlardı. Zaten yaşlanmaktaydı,
    karısının mirası şöyle böyle yirmi milyon pezo ediyordu, hırslı
    kayınbiraderi Avrupa'ya taşınmakla belki de ondan daha sağduyulu
    davranmaktaydı.
</div>
<div>
    <br/>
</div>
<div>
    Topraklarının bir bölümünü kiraya verdi, bir bölümünün işletmesini
    vasiyetnamede adı geçenlere bıraktı, zaten aileden sayılırlardı,
    Desnoyers'i hep patron olarak görmüşlerdi; ardından Buenos Aires'e taşındı.
    Böylece oğlunu yakından izleyebilecekti, delikanlı kendini hovardalığa
    vermiş, mühendisliğe hazırlık çalışmalarını ilerletmez olmuştu... Hem
    Chichì de artık kadın sayılırdı, gürbüzlüğünden ötürü erkenden olgunlaşmış,
    yaşından büyük gösteriyordu, kırda
</div>
<div>
</div>
<div>
    <br/>
</div>
<div>
    kalmaması gerekiyordu, yoksa annesi gibi bir köylü güzeli olup çıkacaktı.
    Dona Luisa da onun gibi çiftlik yaşantısından yorulmuşa benziyordu. Kız
    kardeşinin zaferlerinden biraz keyfi kaçmaktaydı. Kıskançlık duymak elinden
    gelmiyordu; ama anne emelleriyle, kendi evlatlarının geri kalmamalarını,
    ötekinin çocukları gibi parlayıp yükselmelerini diliyordu.
</div>
<div>
    <br/>
</div>
<div>
    Bir yıl süreyle, Desnoyers'in başkentte kurduğu eve Almanya'dan insanın
    parmağını ağzında bırakacak havadisler geldi. "Berlin'deki teyze"
    –yeğenleri Elena'ya öyle diyorlardı– upuzun mektuplar yazıyor, balolar,
    şölenler, av partileri anlatıyordu, sonra o sanlar, bir alay soyluluk
    unvanı ve askeri rütbe: "albay kardeşimiz", "baron kuzenimiz", "hususi
    müşavir amcamız", "hususinin de hususisi müşavir küçük amcamız". Bir
    zamanların "Romantik"i, kastlara bölünmüş bir halkın onur açlığını gidermek
    için durmadan yeni yeni unvanlar icat eden Alman toplumsal yelpazesinin tüm
    acayipliklerini, canla başla sayıp döküyordu. Kocasının sekreterinden bile
    söz ediyordu, öyle gelişigüzel biri değilmiş, devlet dairelerinde kâtip
    olarak çalışırken Rechnungrath (Hesap danışmanı) unvanını kazanmışmış.
    Üstüne üstlük, evindeki emekli Oberpedell'den gururla söz ediyor, bu sözün
    "başkapıcı" anlamına geldiğini açıklıyordu.
</div>
<div>
    <br/>
</div>
<div>
    Evlatlarına ilişkin verdiği havadisler de bir o kadar şanlıydı. En büyüğü
    ailenin bilgesiymiş. Filolojiyle ve tarihsel bilimlerle uğraşıyormuş; ama
    durup dinlenmeden okuduğu için gözleri gitgide bozuluyormuş. Yakında doktor
    olacakmış, otuz yaşında varmadan da Herr Professor. Annesi asker
    olmamasından yakınıyor, bu uğraşlarını ailenin yüce yazgısını yolundan
    saptıran bir şey sayıyordu. Öyle profesörlükmüş, bilimmiş, edebiyatmış,
    bunlar kökenlerinden ötürü orduda
</div>
<div>
</div>
<div>
    rütbe kazanamayan Yahudilerin sığınağıydı. Ama ünlü bir profesörün de
    zamanla toplumda neredeyse bir albayla kıyaslanabilecek bir saygınlığa
    erişebileceğini düşünerek kendini avutuyordu.
</div>
<div>
    <br/>
</div>
<div>
    Öteki dört erkek evladı subay olacaklardı. Muhafız Alayı'na ya da bir başka
    soylu alaya girebilsinler, resmen önerilmeleri sırada birlik arkadaşları
    aleyhlerinde oy kullanmasınlar diye babaları zemin hazırlamaktaydı. İki kız
    gelinlik yaşa gelince herhalde adlarının yanında bir soyluluk sanı taşıyan
    süvari subaylarıyla evlenirlerdi, Misià Petrona'nın kızının heyecanla söz
    ettiği kibirli, nükteli beyler olacaklardı onlar.
</div>
<div>
    <br/>
</div>
<div>
    Hartrott'lar yeni tanışlarına uygun biçimde yerleştiler. Berlin'deki
    evlerinde büyük akşam yemekleri verdiklerinde uşaklar diz altına kadar
    pantolonlar giyip beyaz peruk takıyorlardı. Karl sipsivri kuleleri bulunan
    bir eski şato satın almıştı, bodrumda hayaletleri vardı, çeşit çeşit
    cinayet, saldırı ve tecavüz öyküleri tarihini süsleyip ilginçleştiriyordu.
    Yabancı ülkelerde birçok madalyalar almış, hem de "İnşaat Müşaviri" sanını
    gösterişle taşıyan bir mimar bu ortaçağ
</div>
<div>
    <br/>
</div>
<div>
    yapısını dehşetengiz görünümünü bozmaksızın modernleştirmekle
    görevlendirilmişti. "Romantik" loş salonda verecekleri davetleri şimdiden
    ballandırarak anlatıyordu: Meşale benzeri elektrik lambaları ölgün bir ışık
    saçacaktı; aralarından gaz alevleri yükselen sahte odunların çatıldığı üstü
    armalı şömine çıtırdayacaktı; modern lüksün olanca görkemi her şeye kadir
    bir soylu sınıfın çağının anılarıyla el ele verecekti; kendisi bu çağın
    tarihin en iyi çağı olduğuna inanıyordu. Sonra av partileri; kumlu, kaygan,
    çam ormanlarıyla kaplı bir arazide, tabii kendisinin doğduğu bereketli
    topraklarla kıyaslanamazdı, ama yüzyıllar önce
</div>
<div>
</div>
<div>
    Prusya'nın şimdiki hanedanının kurucusu Brandenburg'ların ayaklarının
    altında çiğnenmiş olmanın onurunu taşıyordu. Ve tüm bu gelişmeler, ailenin
    böyle birdenbire yükselişi, topu topu bir yıla sığmıştı!.. Denizaşırı
    gelmiş, Amerika Birleşik Devletleri'nde, Brezilya'da ya da Pasifik
    kıyılarında muazzam servetler biriktirmiş daha başka birtakım ailelerle
    mücadele etmek durumundaydılar. Ne var ki bunlar "köksüz" Almanlardı,
    imparatorluğun yatırımlarına bağışlarda bulunarak yüksek sosyeteye
    girebilmek için boş yere çırpınan yontulmamış, avam tabakasından birtakım
    adamlar. Bütün o milyonlarıyla ulaşmayı umabilecekleri en yüksek hedef
    kızlarını sıradan piyade subaylarıyla baş göz etmekti. Oysa Karl!.. Karl'ın
    akrabaları!.. Böylece "Romantik" kendisini bağrında doğmuş sandığı bir
    ailenin şanını göklere çıkarmak için mürekkep akıtıyordu.
</div>
<div>
    <br/>
</div>
<div>
    Kırk yılda bir, Elena'nın mektuplarından Desnoyers'e yöneltilmiş pusulalar
    da çıkıyordu. Bacanağı, onun himayesinde çiftlikte yaşadığı zamanlar
    yaptığı gibi, işlerinin hesabını veriyordu. Ama o saygılı havanın yanı
    sıra, zor zapt ettiği bir kibir, gönüllü olarak alçaldığı zamanların
    anısından sıyrılma çabası da sezinleniyordu. Yapıp ettiği her şey büyüktü,
    şanlıydı. Milyoncuklarını modern Almanya'nın endüstri şirketlerine
    yatırmıştı. Kasaba büyüklüğünde silah fabrikalarının, altı ayda koskoca bir
    gemiyi yapıp bitiren denizcilik şirketlerinin hissedarıydı. İmparator bu
    işlerle ilgileniyor, kendisine yardım etmek isteyenlere mültefit
    davranıyordu. Ayrıca Karl araziler satın alıyordu. Aslında ilk bakışta
    mirasındaki bereketli tarlaları ancak gübreye yüklenerek verim alınan
    Prusya kumluklarıyla değiştirmek akıl kârı gibi gelmiyordu. Ancak toprak
    sahibi olarak "arazi
</div>
<div>
</div>
<div>
    partisi"nde, yani en soylu ve muhafazakâr grupta gözüküyordu ve böylece
    birbirine karşıt ve aynı oranda seçkin iki dünyada birden yer tutuyordu:
    İmparatorun akranı olan büyük sanayicilerin dünyasında ve kırsal kesim
    soyluları, geleneklerin bekçisi ve Prusya kralının subay deposu olan
    junker'lerin dünyasında.
</div>
<div>
    <br/>
</div>
<div>
    Desnoyers bu gelişmeleri haber aldığında ne büyük maddi fedakârlıklar
    anlamına geldiğini düşündü. Karl'ın geçmişini biliyordu. Bir gün çiftlikte,
    şükran duygularına kapılıp Fransıza Amerika'ya gelişinin sırrını
    açıklamıştı. Ülkesinin ordusunda eskiden subaymış; ama maaşından başka
    geliri olmaksızın debdebeli bir yaşam sürme arzusu onu utanç verici işlere
    sürüklemiş: Alaya ait paraları zimmetine geçirmiş, namus borcunu ödememiş,
    imza sahtekârlığına sapmış. Bu suçları yüzünden, babasının anısını
    kirletmemek için resmen kovuşturma açılmamış, ancak silah arkadaşları onu
    bir şeref mahkemesine çıkarmışlar. Erkek kardeşleriyle dostları tek çare
    olarak başına bir kurşun sıkmasını önermişler; gel gelelim canı tatlı
    gelmiş, Amerika'ya kaçmış, orada da alçaltılma pahasına zafer kazanmıştı.
    Zenginlik geçmişin lekelerini zamandan daha çabucak temizler. Okyanusun
    öbür yakasında edindiği servetin haberi, ailesinin onu daha ilk
    yolculuğunda iyi karşılayıp "kendi dünyası"na yeniden sokmasına yaramıştı.
    Birkaç yüz marklık zillet hikâyelerini kim anımsayabilirdi ki; o artık
    kayınpederinin topraklarının birçok Alman prensliğinden daha geniş olduğunu
    anlatan biriydi. Şimdi ülkeye kesin olarak yerleşmişti ya, her şey
    unutulmuştu, ama böbürlenebilmesi için ne büyük yatırımlar yapmak zorunda
    kalmıştı!.. İmparatoriçenin hayır işlerine, emperyalist propagandalara,
    eski muharipler derneklerine,
</div>
<div>
</div>
<div>
    Alman emellerinin yarattığı tüm saldırgan ve yayılmacı gruplara binlerce
    markın avuç avuç saçıldığını görür gibi oldu Desnoyers.
</div>
<div>
    <br/>
</div>
<div>
    Harcamalarını sınırlı tutan, büyük emeller beslemeyen bir adam olan
    Fransız, bacanağının büyüklük hevesleri karşısında gülümsüyordu. Karl'ı
    eşsiz bir arkadaş sayıyordu, yalnızca çocuksu bir gururu vardı işte.
    Birlikte kırda geçirdikleri yılları memnunlukla anıyordu. Çevresinde küçük
    kardeşiymişçesine sevecenlikle, uysallıkla dönüp duran Almanı nasıl
    unuturdu. Kendisininkiler Berlin'deki akrabalarının şanını canla başla,
    birazcık da hasetle yorumladıklarında, o gülümsüyordu: "Keyiflerini
    bozmayın; paralarını kolay kazanmadılar."
</div>
<div>
    <br/>
</div>
<div>
    Yine de Almanya'dan gelen mektuplardan saçılan coşku giderek çevresinde bir
    tedirginlik ve başkaldırı ortamına yol açtı. İlk saldırıya geçen Chichì
    oldu. Neden onlar da ötekiler gibi Avrupa'ya gitmesinlerdi sanki? Bütün
    arkadaşları gitmişlerdi. İtalyan ve İspanyol dükkâncıların aileleri bile
    yollara düşüyorlardı. Ve bir Fransızın kızı olan kendisi daha Paris'i
    görmemişti!.. Ah, Paris! Depresyona girmiş hanımların tedavisini üstlenen
    doktorlar yepyeni, ürkütücü bir illetin ortaya çıktığını söylüyorlardı:
    "Paris hastalığı". Dona Luisa da kızına arka çıkıyordu. Neden kendisi de
    kız kardeşi gibi Avrupa'da yaşamasındı, üstelik ondan daha zengindi. Julio
    bile ciddi ciddi kalkıp Eski Dünya'da daha iyi öğrenim görebileceğini
    bildirdi. Öyle ya, Amerika bilgeler diyarı değildi.
</div>
<div>
    <br/>
</div>
<div>
    Babası da sonunda Avrupa'ya gitme fikri nasıl olup da aklına gelmedi diye
    düşünür oldu. Kendisinin olmayan o ülkeden dışarı adım atmaksızın otuz dört
    yıl geçirmişti!..
</div>
<div>
</div>
<div>
    Başını alıp gitmenin zamanı gelmiş de geçiyordu. İşlerinin fazla yakınında
    yaşıyordu. Emekli toprak sahibi umursamazlığını elden bırakmamak istiyordu,
    ama nafile. Çevresindeki herkes para kazanmaktaydı. Kulüpte olsun,
    tiyatroda olsun, nereye giderse gitsin, herkes toprak alıp satmaktan,
    şıpınişi kârı üçe katlayan işlerden, devasa tasfiyelerden söz ediyordu.
    Bankalarda öylece yatan paraları ağır gelmeye başlamıştı. Öyle giderse,
    ruletin döndüğünü görünce elini cebine atmadan edemeyen kumarbazlar örneği,
    bir spekülasyona karışacaktı. Böyle olacaktıysa çiftliği hiç bırakmasa daha
    iyiydi. Ailesi haklıydı: "Paris'e!.." Çünkü Desnoyers ailesi için Avrupa'ya
    gitmek Paris'e gitmek anlamına geliyordu. Varsın "Berlin'deki teyze"
    kocasının ülkesinin büyüklüğünü göklere çıkarsındı. "Atmasyon! –diye
    bağırıyordu Julio, hovardalık gecelerinde ciddi coğrafi ve etnik
    kıyaslamalar yapmıştı–. Varsa yoksa Paris." O konuda gösterilecek her
    kuşkuya Chichì yüzünü alayla buruşturarak karşılık veriyordu: "Zarif
    modaları Almanya'da mı icat ediyorlar sanki?" Dona Luisa evlatlarını
    destekledi. Paris!.. Protestanlar diyarına gidip de kız kardeşinin
    kanatlarının altına sığınmak aklının ucundan bile geçmezdi.
</div>
<div>
    <br/>
</div>
<div>
    — İyi ya, Paris olsun! –dedi Fransız, sanki tanımadığı bir kentten söz
    ediyorlarmış gibi.
</div>
<div>
    <br/>
</div>
<div>
    O kente bir daha hiç dönemeyeceğine inanmaya alışmıştı. Amerika'daki ilk
    yıllarında o yolculuk olanaksızdı, çünkü askerlik hizmetini yapmamıştı.
    Sonraları birkaç kez asker kaçaklarına af çıkarıldığı kulağına gelmişti.
    Zaten çoktan zamanaşımına uğramış olması gerekirdi. Yine de iradesi
    tembelleşmişti, yurduna dönmek saçma, yararsız bir şey gibi gelmişti.
    Denizin öte yanında kendisini çekecek kimsesi
</div>
<div>
</div>
<div>
    yoktu. Annesinin yanlarına sığınmış olduğu kırdaki o hısımlarıyla da her
    türlü ilişkisi kesilmişti. Efkâr bastığı zamanlar, kendini oyalayabilmek
    için, zenginlerin mezarlığı Recoleta'da baştan başa mermerden, muazzam bir
    anıt mezar yükseltmeyi tasarlıyordu, hanedanın kurucusu olan Madariaga'nın
    naaşını oraya naklettirecek, sonra kendisi, ardından da bütün ailesi vakti
    saati dolduğunda onu izleyeceklerdi. İhtiyarlık omuzlarına çökmeye
    başlamıştı. Yaşı altmışa yaklaşmıştı ve kırların hoyrat yaşamından,
    yağmurun altında at koşturmalardan, yüzen atının sağrısında aştığı
    nehirlerden, açık havada geçirdiği gecelerden geriye öyle bir romatizma
    kalmıştı ki en güzel günlerini zehir etmekteydi.
</div>
<div>
    <br/>
</div>
<div>
    Gelgelim ailenin coşkusu ona da bulaştı. "Ver elini Paris!.." Yirmi yaşına
    geri dönmüştü sanki. Öyle ki her zamanki tutumlu davranışını elden
    bırakarak karısıyla çocuklarının yolculuğu bir kral ailesi gibi yapmalarını
    istedi, lüks kamaralarda ve özel hizmetkârlarıyla. Çiftlikte doğmuş ve
    hanımla kızının nedimeliğine yükseltilmiş iki bakır tenli bakire, çekik
    gözlerinde en büyük yenilikler karşısında bile şaşkınlık okunmaksızın,
    yolculuklarında onlara eşlik ettiler.
</div>
<div>
    <br/>
</div>
<div>
    Paris'e vardıklarında, Desnoyers şaşkınlaştı. Caddelerin adlarını
    karıştırıyor, yıllar önce ortadan yok olmuş yapıları görmeye gitmelerini
    öneriyordu. Bilirkişilik gösterisi yapma yolundaki tüm girişimleri
    başarısızlıkla sonuçlanıyordu. Yakın zamanlarda okudukları şeyleri izleyen
    evlatları Paris'i ondan iyi tanıyorlardı. Ülkesinde kendini bir yabancı
    gibi hissediyordu. Başlangıçta anadilinde konuşmayı bile yadırgadı.
    İspanyolca düşünüyordu, fikirlerini atalarının diline
</div>
<div>
</div>
<div>
    aktarırken, Fransızcasına bin bir çeşit criollo[13] deyimi doluşuyordu.
</div>
<div>
    <br/>
</div>
<div>
    — İnsan nerede servet edinir ve aile kurarsa gerçek vatanı orasıdır
    –diyordu bir özdeyiş gibi, Madariaga'yı hatırlayarak.
</div>
<div>
    <br/>
</div>
<div>
    Yolculuğun ilk izlenimleri hafifler hafiflemez, uzaklarda kalan ülkesinin
    özlemi yeniden doğdu, onu bir saplantı gibi avucuna aldı. Fransız dostları
    yoktu, sokağa çıktığında, adımları içgüdüsel olarak kendisini
    Arjantinlilerin toplantı yerlerine sürüklüyordu. Öbürleri de aynı
    durumdaydılar. Ülkelerinden, her an ondan konuşma arzusunu yoğunlukla
    duymak için çekip gelmişlerdi. Oranın gazetelerini okuyor, arazi
    fiyatlarının yükselişinden, gelecek hasadın öneminden, dana satışlarından
    dem vuruyordu. Evine dönerken Amerika topraklarının anısı ona eşlik ediyor,
    iki kızcağızın yine Fransız aşçının meslek onurunu çiğneyerek bir
    mazamorra, bir carbonada[14] ya da criollo usulü bir güveç hazırlamış
    olacaklarını keyifle düşünüyordu.
</div>
<div>
    <br/>
</div>
<div>
    Aile, Victor Hugo Bulvarı'nda gösterişli bir eve yerleşmişti; yirmi sekiz
    bin frank kira ödüyorlardı. Kapıcıların muhteşem görünümüne alışabilmek
    için Dona Luisa'nın eve birçok kez girip çıkması gerekti: Adam madalyalar
    takınmış, siyahlar giymişti, beyaz favorileri vardı; kadın görkemliydi,
    taşkın göğsünün üstünde bir altın zincir sallanıyordu, kiracıları yaldızlı
    kırmızı bir salonda ağırlıyordu. Yukarıda, odalarda ultramodern bir lüks
    göze soğuk, dondurucu geliyor, bembeyaz duvarlar, ufak dikdörtgen camlarla
    Desnoyers'i çileden çıkarıyordu, gençliğindeki girift tahta oymaların,
    zengin mobilyaların özlemindeydi o. Bomboş görünen birçok odanın
    döşenmesini kendi yönetti.
</div>
<div>
</div>
<div>
    Chichì babasının alışverişte ağırdan aldığını, tereddütler geçirip kararsız
    kaldığını gördükçe onu nekeslikle suçluyordu.
</div>
<div>
    <br/>
</div>
<div>
    — Nekeslik değil bu –diye yanıtlıyordu o–. Malların fiyatını biliyorum da
    ondan.
</div>
<div>
    <br/>
</div>
<div>
    Eşyalar ancak değerlerinin üçte birine satın alabildiği zaman hoşuna
    gidiyordu. Fiyatlarda aldanmaması, satın alan kişinin üstünlüğünün kanıtı
    oluyordu. Paris ona dünyanın başka yerinde bulamayacağı bir keyif mekânı
    sundu: Hotel Drouot. Gazetelerde başka önemli müzayede ilanı görmedikçe her
    akşam oraya damlıyordu. Birkaç yıl boyunca Paris'te malların tasfiyesiyle
    sonuçlanan hiçbir ünlü iflas olmadı ki Desnoyers kendine bir pay
    çıkarmasın. Satın aldığı şeylerin yararı ya da gereği ikinci planda
    kalıyordu; onun gözünde önemli olan yok pahasına satın almaktı. Böylece,
    başlangıçta insanın sabrını tüketecek bir yavaşlıkla döşenen o salonlar
    müzayede mallarının istilasına uğradı.
</div>
<div>
    <br/>
</div>
<div>
    O zaman da kızı ev tıklım tıklım doluyor diye yakınmaya koyuldu.
    Mobilyalarla süs eşyaları zengindi, ama çoktu, çok fazlaydı!.. Salonlar
    antika deposu görünümü almaktaydı. Beyaz duvarlar oymalı muhteşem
    sandalyelerden, tıklım tıklım dolu vitrinlerden yükselir gibiydi.
    Üzerlerinde birkaç kuşağın yürümüş olduğu zengin, tüysüz halılar katları
    baştan başa kapladı. Gösterişli perde takımları artık salonda yer
    kalmadığından, mutfağın yanındaki kapıları süslüyordu. Duvarların alçı
    süslemeleri bir zırhın parçaları gibi sımsıkı birleşmiş tabloların ardında
    kayboluyorlardı. Kim kalkıp da Desnoyers'i nekes diye eleştirebilirdi?..
    Son moda bir
</div>
<div>
</div>
<div>
    mobilyacıdan alışveriş etse harcayacağından çok fazlasını harcamaktaydı.
</div>
<div>
    <br/>
</div>
<div>
    Her şeyi bedelinin dörtte birine alma fikri bu tutumlu adamın israfı
    sürdürmesine yol açtı. Ancak gün boyunca iyi bir iş çevirmiş olduğunu hayal
    ederse rahat uyuyabiliyordu. Müzayedelerde iflaslardan gelen binlerce şişe
    içki satın alıyordu. Kendisi ancak birkaç yudum içki içtiği halde, ailesine
    adi şarap yerine şampanya içmelerini salık veriyordu. Bir kürkçünün iflası
    doksan bin frank değerleri var diye on dört bin franklık kürk almasına yol
    açtı. Bütün Desnoyers takımı birdenbire buz gibi bir soğukta üşürmüş gibi
    oldular, Victor Hugo Bulvarı'nı kutup havası basmıştı sanki. Baba kendisine
    bir kürk kaban yaptırmakla yetindi, ama oğlu için üç tane ısmarladı.
</div>
<div>
    <br/>
</div>
<div>
    Chichì ile Dona Luisa her yanda çeşit çeşit ipeksi kürklere bürünmüş olarak
    arzıendam ettiler: Bir gün çinçilla, bir gün mavi tilki, zibelin ya da fok
    postları içinde.
</div>
<div>
    <br/>
</div>
<div>
    Desnoyers, bir merdivenin tepesine tırmanıp çekiç sallayarak, duvarları
    yeni tablo gruplarıyla kendisi süslüyordu, böylelikle işçiye vereceği
    parayı tasarruf etmiş oluyordu. Aklı sıra evlatlarına tutum dersi
    veriyordu. Yapacak başka şey bulamadığı vakitler, en ağır mobilyaların
    yerlerini değiştiriyordu, aklına çeşit çeşit düzenlemeler gelmekteydi. İyi
    zamanlarının anısıydı bu, çiftlikte tahıl çuvallarıyla post yığınlarını
    düzenlediği zamanların. Oğlu, onun anıtsal bir büfeyi gözüne kestirdiğini
    fark eder etmez hemen ortalıktan sıvışıyordu. Desnoyers iki uşağının
    karşısında kendini biraz kararsız hissediyordu; düzgün davranışlı,
    görkemli, hep fraklar giyinmiş bir çift yaratıktılar, bir milyonu aşkın
    geliri
</div>
<div>
</div>
<div>
    olan bir adamın o tür işlere battığını gördükçe duydukları şaşkınlığı
    gizlemiyorlardı. Sonunda efendilerinin yardımına koşan yine o bir çift
    bakır tenli nedime oluyordu, sürgün arkadaşlığının verdiği yakınlıkla koşup
    işe el atıyorlardı.
</div>
<div>
    <br/>
</div>
<div>
    Ailenin debdebesi dört otomobille tamam oluyordu. Evlatlara kalsa yalnızca
    bir taneyle yetinirlerdi, ama ufak, pırıl pırıl, şöyle yeni moda bir
    markadan. Gel gelelim Desnoyers iyi fırsatları heba edecek adam değildi ya,
    biri öbürünün ardından, fiyatlarına tamah ederek dördünü de satın almıştı.
    Eski faytonlar gibi koskocaman ve debdebeliydiler. Bir caddeye
    girdiklerinde gelen geçen başını çevirip bakıyordu. O dinozor sürüsünün
    bakımını yapabilmek içim şoföre iki kişinin yardım etmesi gerekiyordu. Gel
    gör ki sahipleri, o anıtları başlarından atma telaşında olan satıcıları
    aldatma hünerini göstermiş olduğundan başka şey düşünmüyordu.
</div>
<div>
    <br/>
</div>
<div>
    Çocuklarına ise alçakgönüllülük ve tutum talkını veriyordu.
</div>
<div>
    <br/>
</div>
<div>
    — Sizin sandığınız kadar zengin değiliz. Mülkümüz çok ama getirdiği gelir
    az.
</div>
<div>
    <br/>
</div>
<div>
    Böylece iki yüz franklık bir ev masrafına hayır dedikten sonra, gereksiz
    bir alışveriş için beş bin frankı gözden çıkarıyordu, ona göre tek nedeni
    satıcıyı büyük bir kayba uğratmasıydı. Julio ile kız kardeşi Dona Luisa'ya
    gidip yakınıyorlardı. Hatta Chichì babasına benzer bir adamla asla
    evlenmeyeceğini bile söyledi.
</div>
<div>
    <br/>
</div>
<div>
    — Sen sus bakayım! –dedi melez dehşete düşerek–. Densizlikleri yok değil,
    ama dünya iyisidir o. Ömrüm
</div>
<div>
</div>
<div>
    <br/>
</div>
<div>
    boyunca beni hiç kırmamıştır. Keşke sen de onun bir eşini bulabilsen.
</div>
<div>
    <br/>
</div>
<div>
    Kocasının celallenmeleri, öfkesi burnunda oluşu, itiraz hakkı tanımayan
    iradesi, kendisine olan bağlılığını düşündüğünde bütün önemini yitiriyordu.
    Onca yıllık evlilik hayatlarında... hiç kusur etmemişti! Sarsılmaz bir
    erdemdi onunki, oysa kırlarda, hayvanların ortasında yaşayan ve onların
    üremesiyle zenginleşen insanlar da sanki onlar gibi ahlaktan habersiz
    yaşarlardı. Babasını hatırlamaktan hiç geri durmuyordu!.. Hatta kız kardeşi
    bile, o kibirli Karl'ın yanında pek de gönül rahatlığıyla yaşamamalıydı,
    adam yalnızca güçlülerin davranışlarını taklit etmek için, hiç arzu
    duymadan da karısını aldatabilirdi pekâlâ.
</div>
<div>
    <br/>
</div>
<div>
    Desnoyers karısıyla birlikte, ona bir sevecenlik zinciriyle bağlı
    ilerliyordu. Dona Luisa, sınırlı düş gücüyle, çiftlikteki hayvan çiftlerini
    anımsıyordu, hani yanlarına yabancı bir hayvan koşulursa bir adım atmadan
    ayak direyen o hayvanları. Kocasının öfkesi burnundaydı, evlatlarının
    kendisine çektirdiği tüm çilenin sorumluluğunu ona yıkıyordu gerçi, ama
    onsuz hiçbir yere adım atmazdı. Tasarılarının ve öfkelerinin sırdaşı karısı
    yanında olmadığında Hotel Drouot'daki akşamlardan tat alamazdı.
</div>
<div>
    <br/>
</div>
<div>
    — Bugün takı satışı varmış, gidelim mi?..
</div>
<div>
    <br/>
</div>
<div>
    Önerisini yumuşak, gıcıklayıcı bir sesle yapardı, Dona Luisa'ya baba evinin
    dolaylarındaki ilk konuşmalarını anımsatan bir ses. Sonra ayrı ayrı yola
    düşerlerdi. Kadın o anıtsal arabalarından birine binerdi, çünkü yürümekten
    hoşlanmıyordu, çiftliğin durgunluğuna ya da kırlarda at koşturmaya
    alışkındı. Oysa Desnoyers, dört otomobil sahibi
</div>
<div>
</div>
<div>
    adam, o otolardan nefret ediyordu, hem yeniliğin tehlikelerine kulak
    asmadığından, alçakgönüllü davranmak istediğinden, hem de yürüyerek gitmek,
    bedenine işsizliğini dengeleyecek bir idman yaptırmak istediğinden.
    Kalabalık müzayede salonunda buluştuklarında mücevherleri inceler, ödemeyi
    düşündükleri miktarı önceden kararlaştırırlardı. Ama o, karşı koyan oldu mu
    celallenmeye hazır, hem o tutarı aşar, rakamları rakiplerine yumruk vurur
    gibi savururdu. O seferlerden dönüşlerinde, hanımefendi bir Bizans
    imparatoriçesi gibi tantanasıyla gözleri kamaştırırdı; kulaklarından ve
    boynundan koca koca inciler sallanır, göğsü elmaslarla donanır,
    parmaklarından gökkuşağının tüm renklerinde ışıltılar saçılırdı.
</div>
<div>
    <br/>
</div>
<div>
    Chichì'de itiraz hazırdı: "Ay, bu kadarı çok fazla, anne." Görenler onu
    rehinci sanacaklardı. Ama boynu bükük bir yaşantının sonunda taçlanması
    anlamına gelen bu görkeminden pek memnun olan melez onun sızlanmalarını
    hasetine verirdi. Kızı henüz küçük hanımdı, o değerli taşları takamazdı.
    Ama günü gelince onları kendisi için biriktirdiğine teşekkür edecekti.
</div>
<div>
    <br/>
</div>
<div>
    Satın alınan onca mal artık eve sığmaz olmuştu. Eşya odalarında birikmekte
    olan mobilyalar, tablolar, heykeller, şatafatlı perdelerle bir alay evi
    döşemeye yeterdi. Don Marcelo kendisininki gibi dört aileyi
    barındırabilecek yirmi sekiz bin franklık bir katın darlığından yakınır
    olmuştu. Nice cazip alışverişten vazgeçtiğini düşünerek üzülmeye başlamıştı
    ki, yabancıları avlamaya bakan emlak komisyoncularından biri kendisini o
    rahatsız edici durumundan kurtardı. Neden bir şato almıyordu ki?.. Bütün
    aile bu fikri benimsedi. Şöyle tarihi bir şato, bulabilecekleri şatoların
    en tarihi olanı bu
</div>
<div>
</div>
<div>
    debdebeli yaşamlarını pek güzel tamamlardı. Gururundan Chichì'nin rengi
    attı. Öyle ya, arkadaşlarından bazılarının şatosu vardı. Eski sömürgeci
    ailelerden gelen ve kır kökenli oluşundan ötürü kendisini küçümseyen
    bazıları, neredeyse soylulaşma anlamına gelen o şato alımını duyduklarında
    hasetlerinden çatlayacaklardı. Anne, onu gençliğinin sade ve mutlu yaşamına
    geri döndürecek birkaç aylık kır yaşantısının umuduyla gülümsedi. Bu işe en
    az bayılan Julio oldu. "İhtiyar" kendisini uzun sürelerle Paris'ten
    uzaklaştırmaya kalkışıyordu; ancak bunun uzun otomobil yolculuklarına
    fırsat vereceği aklına gelince sonunda o da havaya girdi.
</div>
<div>
    <br/>
</div>
<div>
    Desnoyers, Berlin'deki akrabalarını anıyordu. Neden kendileri de onlar gibi
    şato sahibi olmasınlardı?.. Doğrusu çok cazip fırsatlar çıkıyordu. Tarihi
    konutların düzinelercesi satıştaydı. Bakım masraflarına katlanamayan
    sahipleri onları elden çıkarmaya bakıyorlardı. Böylece
    Villeblanche-sur-Marne Şatosu'nu satın aldı: Din savaşları sırasında
    yapılmış, sarayla kale arası bir binaydı, ön cephesi İtalyan Rönesansı'ydı,
    sivri tepeli koyu renk kuleleri vardı, sularında kuğular yüzen hendeklerle
    çevriliydi.
</div>
<div>
    <br/>
</div>
<div>
    Desnoyers üzerinde yetkesini uygulayamayacağı bir toprak parçası olmaksızın
    yaşayamıyordu, insanların ve koşulların direnişiyle mücadele etmek
    ihtiyacındaydı. Ayrıca şatonun mobilyasız, muazzam boşlukları da ona çok
    çekici geliyordu. Eşya odalarında birikmiş eşyayı yerleştirmek, hatta yeni
    alışverişler yapmak için iyi bir fırsattı. O soylu, o loş ortamla geçmişten
    kalma eşyalar pek güzel uyum sağlayacaktı, modern odaların bembeyaz
    duvarlarına yaslandıklarında atar gibi oldukları o itiraz çığlıklarını
    işitmeyecekti... Tarihi konut pek büyük bakım masrafları gerektiriyordu; o
    yüzden birkaç
</div>
<div>
</div>
<div>
    <br/>
</div>
<div>
    kez el değiştirmişti. Ne var ki o ve toprak birbirlerini pek iyi
    tanırlardı... Bir yandan yapının salonlarını doldurmaya bakarken, geniş
    parkında Amerika'daki arazisinin ufak bir örneğiymiş gibi tarımsal üretim
    ve hayvan yetiştiriciliğine girişti. Mülkün kendi ürettiğiyle geçinmesi
    gerekirdi. Masraftan kaçınmıyordu; malum ya, "O para kaybetmeye alışkın
    biri değildi".
</div>
<div>
    <br/>
</div>
<div>
    Şatoyu almak ona şerefli bir ahbaplık kazandırdı, hatta alışverişin en
    büyük yararı gibi göründü. Komşularından Senatör Lacour ile ilişkiye girdi,
    kendisi iki kez bakanlık yapmıştı, şimdi de Yüksek Meclis'te bitkisel yaşam
    sürüyordu, oturumlarda gıkı çıkmıyor, oysa koridorlarda, nüfuzunu
    koruyabilmek için pek hareketli ve konuşkan davranıyordu. Cumhuriyet
    soylularının ileri gelenlerindendi, rejimin aristokratlarından biri; kökeni
    Devrim kargaşasına dayanıyordu, hani parşömen belgeli soylular kökenlerini
    Haçlı Seferleri'nden alırlar ya, öyle. Büyükbabasının babası
    Konvansiyon'a[15] katılmıştı; babası 1848 Cumhuriyeti'ne. Kendisi,
    yurtdışında ölmüş bir sürgünün evladı olarak, henüz pek gençken, tumturaklı
    söylevleriyle tanınan Gambetta'nın peşine takılmıştı ve bir ışık parıltısı
    da öğrencisinin üstüne düşsün diye, durup dinlenmeden ustasının şanını
    övüyordu. Ècole Centrale'da öğrenci olan oğlu René, babasını "eski tüfek"
    buluyor, onun kendini insanlığa adamış romantik cumhuriyetçiliğine
    gülüyordu. Ama bu, mühendis çıktığında, kendini cumhuriyetin hizmetine
    adamış dört Lacour kuşağının biriktirdiği Devlet şemsiyesi hazinesinden
    yararlanmayı ummasını engellemiyordu.
</div>
<div>
    <br/>
</div>
<div>
    Her yeni ahbaba borç talebiyle karşılaşmak korkusuyla kaygıyla bakan Don
    Marcelo, "büyük adam"la ilişkisine dört
</div>
<div>
</div>
<div>
    elle sarıldı. Adam zenginlik meraklısıydı, kendi açısından, denizin öteki
    yakasından gelmiş, uçsuz bucaksız meralardan ve muazzam sürülerden dem
    vuran bu milyoneri yetenekli de buldu. İlişkileri bir kırsal kesim
    komşuluğunun bencilliğini aştı, Paris'e kadar taşındı. Giderek René, Victor
    Hugo Bulvarı'ndaki eve babasının eviymiş gibi girip çıkar oldu.
</div>
<div>
    <br/>
</div>
<div>
    Desnoyers'in hayatındaki tek aksilik çocuklarından geliyordu. Chichì
    zevklerinin bağımsızlığıyla kanını beynine çıkarıyordu. Ne denli sağlam ve
    gösterişli olurlarsa olsunlar, kız eski eşyayı sevmiyordu. Son moda
    havaiyattan hoşlanıyordu. Müzayededen satın alınmış yüzyıllık bir ipek
    dantelin karşısında burun kıvırıyordu: "Üç yüz franklık bir yeni elbiseyi
    yeğlerim." Üstelik "ihtiyarlara" kafa tutmak için erkek kardeşinin verdiği
    kötü örneklere dayanıyordu.
</div>
<div>
    <br/>
</div>
<div>
    Babası onu artık tümüyle Dona Luisa'ya bırakmıştı. Ama bir zamanların
    "aslan"ının iyi yürekli melezin öğütleriyle buyruklarına kulak astığı
    yoktu. Kendini canla başla eğlencelerin en zarifi saydığı paten kaymaya
    vermişti. Her akşam Buz Sarayı'na gidiyordu, Dona Chicha da kocasına
    alışverişlerinde eşlik etmekten kendini alıkoyarak onun peşi sıra
    seğirtiyordu. Ondan sonra, buz pistinin karşısında, canlı mankenlerin sıra
    sıra ya da yalnız başlarına org nağmelerine uyup salınarak bıçakların
    üstünde beyaz yuvarlaktan geçişlerini seyrederken saatlerce sıkıntıdan
    patlıyordu.!.. Kızı heyecandan yüzü pancar gibi olmuş, şapkasının altından
    fışkıran saçları lüle lüle ardında savrularak bir, bir daha geçiyordu
    önünden, patenlerin ardından etekliğinin katlarını hışırdatıyordu, iriyarı,
    gürbüzdü, güzelceydi, babasının "memeden biftekle kestik" dediği bir
    yaratığın arsız sağlığını sergiliyordu.
</div>
<div>
</div>
<div>
    Sonunda Dona Luisa bu sıkıntılı bekçilikten bıktı. Elden düşme zenginlik
    avına çıktığı zamanlar kocasına eşlik etmeyi yeğliyordu. Chichì de paten
    kaymaya bakır tenli nedimelerden biriyle gittiği akşamı hepsi Yeni
    Dünya'dan gelme spor arkadaşları arasında geçiriyordu. Paris'in kolay
    yaşantısından gözleri kamaşmış, doğdukları toprağın titizliklerinden,
    kaygılarından kurtulmuş, düşüncelerini birbirlerine aktarıyorlardı. Hepsi
    de kendilerini ancak birkaç ay önce doğmuş gibi hissediyorlardı, daha önce
    varlıklarından kuşku bile duymadıkları birtakım hünerleri bulunduğunu fark
    etmedeydiler. Yarıküre değiştirmek değerlerini artırmıştı. İçlerinden
    bazıları Fransızca şiir bile döktürüyordu. Gece olup da evde Chichì
    arkadaşlarıyla birlikte okuduklarının ve gözlemlediklerinin özeti olarak
    toparladıkları şeyleri kesin hükümler biçiminde ilan ettiğinde Desnoyers
    telaşa kapılıyor, celalleniyordu: "Hayat hayattır, insanın onu yaşaması
    gerekir." – "Ben gönlümü çalacak erkekle evleneceğim, kim olursa olsun."
</div>
<div>
    <br/>
</div>
<div>
    Ama babanın bu öfkelenmeleri öteki evladının verdiği yürek ağrılarıyla
    karşılaştırılınca önemsiz kalıyordu. Ah, öteki evladı!.. Julio, Paris'e
    adım atar atmaz hedefini değiştirmişti. Artık canı mühendis olmak
    istemiyordu; ressam olmayı kafasına koymuştu. Don Marcelo ilkin
    şaşkınlıktan ötürü karşı koyduysa da sonunda razı oldu. Peki, ressamlık
    olsun! Boş gezenin boş kalfası olmasın da. Mülkü ve zenginliği kutsal
    sayıyordu, ancak bir baltaya sap olamayanların onlardan yararlanmasını
    haksızlık olarak görüyordu. Hem oymacılık yaptığı yıllar da aklına
    gelmişti. Kendisinde yoksulluk yüzünden boğulup kalan yetenekler belki de
    oğluna geçmiş olabilirdi. Bu tembel, sivri zekâlı, hayatta yolumu
</div>
<div>
</div>
<div>
    bulayım derken şuraya buraya sapan delikanlı ya büyük bir ressam olur
    çıkarsa? Julio'nun tüm kaprislerine boyun eğdi, delikanlı daha karakalemde
    ve renklendirmede ilk adımlarını atarken gönlünce çalışabilmek için kendine
    özel bir hayat gereksiniyordu. Babası onu kendi evine yakın bir yere, Pompe
    Sokağı'nda, vaktiyle ünlü sayılacak bir yabancı ressamın oturmuş olduğu bir
    stüdyoya yerleştirdi. Atölye ile çevresindeki mekânlar işe yeni başlayan
    biri için fazla genişti. Ama usta ölmüştü, Desnoyers de vârislerinin
    sunduğu iyi koşullardan yararlandı, eşyalarla tabloları topluca satın aldı.
</div>
<div>
    <br/>
</div>
<div>
    Dona Luisa atölyeyi her gün ziyarete gitti, tabii daha rahat çalışabilmesi
    için oğlunun rahat yaşamasını sağlamak iyi bir anne olarak göreviydi.
    Eldivenlerini çıkarıp sigara izmaritleriyle dolmuş bronz tablaları kendi
    eliyle boşaltıyor, pipolardan saçılan külleri mobilyalardan ve halılardan
</div>
<div>
    <br/>
</div>
<div>
    temizliyordu. Julio'nun ziyaretçileri, kendisinin kavrayamadığı şeylerden
    dem vuran uzun saçlı delikanlılar, doğrusu davranışlarına pek özen
    göstermiyorlardı... Daha sonraları yarı çıplak kadınlarla yüz yüze geldi,
    oğlu da suratını asarak karşıladı. Ne yani, annesi çalışsın diye onu rahat
    bırakmayacak mıydı bir türlü?.. Kadıncağız, her sabah mı her sabah, Pompe
    Sokağı'na doğru yola koyuluyor, ama yolun ortasında duraklıyor,
    Saint-Honoré d'Eylau Kilisesi'ne dalıyordu.
</div>
<div>
    <br/>
</div>
<div>
    Babası daha ihtiyatlı davrandı. Onun yaşında bir adama genç bir sanatçının
    çevresinde yer yoktu. Julio, aradan birkaç ay geçince, baba evine
    haftalarca yatmaya gitmez oldu. Sonunda stüdyoya yerleşti, artık ailesine
    hâlâ hayatta olduğunu kanıtlamak için eve şöyle bir kaçamak uğruyordu...
    Desnoyers, kimi sabahlar Pompe Sokağı'na varıp kapıcı
</div>
<div>
</div>
<div>
    kadını sorguya çekiyordu. Saat ondu; sanatçı henüz uykusundaydı. Öğleüstü
    geri döndüğünde, hâlâ onuncu uykusundaydı. Yemekten sonra, daha iyi bir
    haber almak için bir ziyaret daha yapıyordu. Saat ikiyi bulmuştu; küçük bey
    tam o sırada yatağından kalkmaktaydı. Babası küplere binmiş olarak çekip
    gidiyordu. İyi de, ne zaman resim yapıyordu ressam hazretleri?..
</div>
<div>
    <br/>
</div>
<div>
    Julio başlangıçta fırçasıyla ün kazanmaya çalışmış, kolay iştir sanmıştı.
    Sanatçı olmak ona arkadaşlarının yanında bir üstünlük sağlıyordu; bunlar
    hayatın tadını çıkarmaktan başka şey işi olmayan Güney Amerikalı
    delikanlılardı, cömertlikleri kendilerine şan olsun diye gösterişle su gibi
    para harcıyorlardı. İstifini bozmadan gözünü karartıp tablolar yapmaya
    başladı. Hoş görünümlü resimden hazzediyordu, "seçkin", zarif; bir romans
    gibi üstünden bal akan, bir kadının yalnızca yuvarlaklıklarını kopya eden
    bir resim tarzı. Parası, güzel bir stüdyosu vardı; babası arkasındaydı,
    yardıma hazırdı: Ondaki olanaklardan yoksun olan başkalarının yaptıklarını
    o da neden yapmasındı?.. Kolları sıvayıp bir tuvali baştan başa boyadı,
    adını da Saatlerin Dansı koydu: Dilberleri resmetmek, kendine model seçmek
    için güzel bir bahaneydi. Ardından atlı kovalıyormuşçasına hızla çiziyor,
    konturların içlerini renk kitleleriyle dolduruyordu. Buraya kadar her şey
    iyi gidiyordu da, sonrasında onu bir kararsızlıktır alıyordu, öylece durup
    tabloya bakakalıyordu, sonunda daha iyi bir esin gelir diye kaldırıp bir
    kenara koyuyordu. Kadın başları üstüne birkaç etüt denediğinde de başına
    aynı şey geldi. Hiçbir şeyi sonuçlandıramıyordu. Bu da onu biraz
    umutsuzluğa düşürdü. Derken engelin karşısında bıkıp bir tanrısal el uzanır
    da yardım eder diye bekleyen biri
</div>
<div>
</div>
<div>
    gibi, olayı kabullendi. Aslında önemli olan ressam olmaktı... resim yapmasa
    da olurdu. Yüksek estetik bahanesiyle şen hatunlara kartvizitler dağıtıp
    onları stüdyosuna davet etmeye yarıyordu o. Gece hayatına dalmıştı. Don
    Marcelo, sanatçının çalışmaları konusunda araştırmalar yaptıkça, öfkesini
    dizginleyemez olmuştu. İkisi de sabahın ilk ışıklarını görüyorlardı: Baba
    yatağından fırladığında, oğul stüdyosunun yolunu tutmuşken; ardından
    çarşaflarına sarınıyor, akşamüstüne değin uyanmıyordu.
</div>
<div>
    <br/>
</div>
<div>
    Her şeye kolayca kanan Dona Luisa oğlunu savunmak için en ipe sapa gelmez
    özürleri icat ediyordu. Kim bilebilirdi ki? Belki de yeni tekniklerden
    yararlanarak geceleri çalışıyordur. Şimdi piyasada öyle şeytan icatları
    vardı ki!..
</div>
<div>
    <br/>
</div>
<div>
    Desnoyers o gece çalışmalarını iyi biliyordu: Montmartre lokantalarında
    rezalet, kavgalar, pek çok kavga. Oğlu ve avenesi, akşamın yedisi oldu
    muydu frak ya da smokin giymenin şart olduğunu düşünüyorlardı, ama Paris'e
    çölün şiddet alışkanlıklarını taşıyan bir yerli takımı gibiydiler. Şampanya
    onlara sıradan şarap etkisi yapıyordu. Kırıp döküyor ve ücretini
    ödüyorlardı, ama cömertliklerini hemen her zaman bir meydan muharebesi
    izliyordu. Kimse Julio kadar hızla tokat atamaz, düello için kartvizit
    sunamazdı. Babası kimi dostlarının verdiği havadisleri üzüntülü bir yüzle
    karşılıyordu: Büyük evladının her zaman hasmının derisinde çizikler
    bıraktığı düelloların öyküsünü anlatırken onun gururunu okşadıklarını
    sanıyorlardı. Ressam sanattan çok eskrim ustasıydı. Birkaç silahın
    şampiyonuydu, boks yapıyordu, hatta burçların tepesinde dolaşan eski
    yiğitlerin en iyi vuruşlarını beceriyordu. "Bütün işsiz güçsüzler gibi
    yararsız ve tehlikeli," diye itiraz ediyordu baba. Yine de o
</div>
<div>
</div>
<div>
    korkunç sersemin kendi eseri olduğunu düşündükçe, zihninin derinliklerinde
    karşı konulmaz bir doyumun nabız gibi vuruşunu duyumsuyordu, hayvanca bir
    gururdu bu.
</div>
<div>
    <br/>
</div>
<div>
    Bir gün geldi, onu bu yaşantısından uzaklaştırmanın çaresini bulduğunu
    sandı. Berlin'deki akrabaları Desnoyers'leri Villeblanche'daki şatolarında
    ziyarete geldiler. Karl von Hartrott iyi niyetle, ama tepeden bakarak,
    bacanağının zengin ve biraz çılgın koleksiyonlarını beğendi. Evet, fena
    sayılmazdı: Paris'teki evle şato görkem yoksunu değildi. Bir soyluluk
    sanını tamamlamaya ve cilalamaya yararlardı. Ama Almanya!.. Kendi ülkesinin
    konforu bambaşka şeydi!.. Bacanağı bir de onun nasıl bir ömür sürdüğünü ve
    servetini taçlandıran soylu dostlarını görüp hayran kalsın istiyordu.
    Mektuplarında o denli ısrar etti ki, Desnoyers ailesi sonunda yola düştü.
    Bu ortam değişikliği Julio'yu değiştirirdi belki. Belki de her biri bir
    meslek tutmuş kuzenlerinin çalışkanlığını yakından görürse o da onları
    taklit etmek isteyebilirdi. Öte yandan, Fransız, Paris havasının insanı
    yozlaştırdığına ve ataerkil Almanya'daki göreneklerin saflığına iman
    etmişti.
</div>
<div>
    <br/>
</div>
<div>
    Orada dört ay kaldılar. Desnoyers çok geçmeden fırlayıp kaçma isteğine
    kapıldı. Herkes dengi dengine; o insanlarla hiç anlaşabileceğini
    sanmıyordu. Pek naziktiler, yapışkan bir nezaket; hoşa gitmek istedikleri
    açıkça belli oluyordu, ama kendi büyüklüklerini kanıtlama iradesinden
    ötürü, davranışlarında iflah olmaz bir patavatsızlıkla durmadan çam
    deviriyorlardı. Hartrott'ların dostları olan önemli şahıslar Fransa'ya
    sevgilerini gösterme derdindeydiler; korunmaya gereksinimi olan afacan ve
    çelimsiz bir çocuğun esinlediği acıma dolu sevgi. Bunun yanı sıra,
    Fransızların yenik
</div>
<div>
</div>
<div>
    düştükleri savaşlar üstüne bin bir münasebetsiz anı anlatıyorlardı.
    Almanya'nın her şeyi, bir anıt olsun, bir tren istasyonu olsun, yemek
    odasındaki basit bir eşya olsun, kendilerine pay çıkardıkları kıyaslamalara
    yol açıyordu: "Sizin Fransa'da bu yoktur." – "Kuşkusuz, Amerika'da buna
    benzer bir şey hiç görmemişsinizdir." Don Marcelo dönüş yoluna onca
    korumadan usanmış olarak çıktı. Karısı ile kızı Berlin'in zarafetinin
    Paris'inkinden üstün olduğunu kabullenmeye yanaşmamışlardı. Chichì, kutsal
    sayılan şeylere cüretle kafa tutarak kuzinlerini dehşete düşürmüştü: O
    belleri korseli, monoklleri gözlerine çakılmış gibi duran, genç kızların
    önünde robot gibi kaskatı eğilen, iltifatlarını yüzlerinde bir üstünlük
    ifadesiyle yapan genç subaylara tahammül edemediğini açıkça söylemişti.
</div>
<div>
    <br/>
</div>
<div>
    Julio, kuzenlerinin yönetimi altında, Berlin'in iyi çevrelerine dalmıştı.
    Büyük kuzeni, yani "bilge"yi hesaba katmak gerekmiyordu. Mutsuz bir kitap
    kurduydu o, tüm aile ona koruyarak bakıyordu. Asteğmen ya da askeri okul
    öğrencisi olan ötekiler Alman hovardalığının ne denli ilerlemiş olduğunu
    ona gururla gösterdiler. Paris'tekilerin taklidi olan gece restoranlarını
    gördü, ancak Paris'tekilerden çok daha büyüktüler. Orada düzinelerle
    bulunan kadınların burada yüzlercesi bir aradaydı. Sarhoş olup rezalet
    çıkarmak ayıp sayılmıyordu, keyiflenmenin şartı olarak bile bile aranılan
    bir şeydi. Her şey muazzam büyüklükte, parlak, devasaydı. Hovardalar
    alaylar halinde eğleniyorlardı, millet topluca kafayı buluyordu, paralı
    askerler tümen tümendi. Çekingen, ezik, dayağa şerbetli, satışları
    sırasında başına gelen büyük iflasları ve düş kırıklıklarını açgözlülükle
    telafiye çalışan dişilere rastladıkça üzüntüye kapıldı. O kadınlar
    saatlerce
</div>
<div>
</div>
<div>
    vakit kaybedip de ibadullah içkiden başka şey elde edemediklerinde
    kapıldıkları çaresizliği kuzenleri gibi kahkahalar atarak kutlamak onun
    elinden gelmiyordu. Hem kaba saba, gürültülü, avaz avaz hovardalığı
    zenginlikmiş gibi âleme ilan etmekten rahatsız oluyordu. Arkadaşları
    yüzlerce çifti, binlerce akşamcıyı barındıran uçsuz bucaksız salonlara
    hayranlıkla bakıyorlar, "Paris'te böylesi yoktur," diyorlardı "hayır, ne
    gezer Paris'te böylesi." O ölçüsüz büyüklükten bıkkınlık geliyordu. Daha
    önce çekmiş oldukları tüm yoksunlukların acısını pür telaş, bir çırpıda
    çıkarmaya azmetmiş aç denizcilerin bayramına düşmüş sandı kendini. O da
    babası gibi fırlayıp oradan kaçma isteğindeydi.
</div>
<div>
    <br/>
</div>
<div>
    Marcelo Desnoyers bu yolculuktan hüzünlü bir tevekkülle döndü. O insanlar
    çok ilerlemişlerdi. Kendisi körü körüne vatansever değildi, besbelli ortada
    olan şeyi görmezlik etmiyordu. Birkaç yıl içinde ülkelerini
    kalkındırmışlardı; pek güçlü bir endüstri kurmuşlardı... ama ilişkileri
    dayanılır gibi değildi. Evli evine, köylü köyüneydi ve keşke bir daha
    komşularının malına göz dikmeselerdi!.. Ama bu son kuşkusunu o işadamı
    iyimserliğiyle hemen zihninden kovuyordu.
</div>
<div>
    <br/>
</div>
<div>
    "Çok zengin olacaklar –diye düşünüyordu–. İşleri pupa yelken gidiyor,
    zengin olanın canı kavga istemez. Bir avuç çılgının düşlediği savaş aslında
    olanaksız bir şey."
</div>
<div>
    <br/>
</div>
<div>
    Genç Desnoyers yine Paris yaşantısına geri döndü, ömrünü stüdyosunda
    geçiriyor, baba evine kırk yılın başı uğruyordu. Dona Luisa, Argensola diye
    birinden söz etmeye başladı, çok bilge bir İspanyol genciydi o, öğütlerinin
    oğluna çok yararlı olabileceğini kendi de kabul ediyordu. Oğlu ise yeni
    ahbabı
</div>
<div>
</div>
<div>
    bir dost mu, bir eğitmen mi, yoksa bir uşak mı, tam olarak
    kestirememekteydi. Ziyaretçiler de başka tür bir kuşku içindeydiler.
    Edebiyat heveslileri Argensola'dan ressam diye söz ediyorlardı; ressamlar
    ise ona yalnız edebiyatta üstünlük tanıyorlardı. Julio onu ilk kez nerede
    görmüş olduğunu hiçbir zaman anımsayamadı. Kış akşamlarında, sobanın kızıl
    okşayışıyla annesinin gizliden gizliye aktardığı şarapların çekiciliğine
    kapılarak stüdyosunun basamaklarını tırmananlardan biriydi. İspanyol,
    cömertçe tazelenen şarapla, masanın üstünde açık tutulan sigara kutusunun
    karşısında gürül gürül gürlüyor, her konuda yetkeyle fikir yürütüyordu.
    Sonunda bir gece divanda uyuyakaldı. Belli bir konutu yoktu. O ilk geceden
    sonraki tüm geceleri de stüdyoda geçirdi.
</div>
<div>
    <br/>
</div>
<div>
    Giderek Julio ona kendi kişiliğinin bir yansıması olarak hayranlık duyar
    oldu. O Argensola vardı ya, bilmediği şey yoktu! Madrid'den trenin üçüncü
    mevkiinde, cebinde yirmi frankla gelmişti, kendi deyişiyle "şana zorla
    sahip olmak için!" Kendisi kadar katılıkla, aynı tür çocuksu, beceriksiz
    hatlar çizdiğini görünce kanı kaynamıştı. Ancak sahte sanatçılar, "resmî
    ressamlar", düşünmeyen uygulayıcılar renklerle ya da benzeri köhneliklerle
    uğraşırlardı. Argensola bir psikolojik sanatçıydı, ruhların ressamıydı. Ve
    öğrencisi bir ruhu resmetmenin ne denli basit olduğunu öğrenince hem şaştı,
    hem düş kırıklığına uğradı. Çenesi bıçak gibi sivri, kanı kaçmış bir
    suratın üstüne İspanyol handiyse yusyuvarlak iki göz çiziktiriyor, sonra
    her gözbebeğinin içine bir beyaz fırça darbesi vuruyordu, bir ışık
    noktası... al sana ruh. Ardından tuvalin karşısında dikiliyor, tükenmez bir
    lafebeliğiyle, o ruhu anlatmaya koyuluyordu, bin bir çeşit iç çatışması ve
    bunalım yüklüyordu ona. Öylesine büyük bir büyüleme gücü vardı ki,
</div>
<div>
</div>
<div>
    <br/>
</div>
<div>
    Julio onun o baykuşumsu yuvarlaklıktaki gözlere koydum sandığı şeyleri
    görüyordu. Kendi de ruhları resmetmeye hevesleniyordu... kadınların
    ruhlarını.
</div>
<div>
    <br/>
</div>
<div>
    Bu ruhsal üretme işi de pek zahmetsiz olduğundan, Argensola divana uzanıp
    gevezelik etmekten ya da sobanın sıcağında okumaktan zevk alıyordu; dostu
    ve hamisi sokağa çıkmışken. O okuma merakı genç Desnoyers için ayrıca
    yararlı oluyordu; çünkü kendisi bir kitabı açtığında dosdoğru son
    sayfalarına ya da içindekiler sayfasına gidiyordu, "bir fikir edinmek için"
    diyordu. Kimi kez, salonlarda, bir yazara ciddi ciddi kitaplarının en iyisi
    hangisi diye sorduğu olmuştu. Yüzünde, diğer kitaplarıyla vakit kaybetmek
    istemediğini anlatan bir cin fikirli kişi gülümsemesiyle. Şimdi artık o tür
    patavatsızlıklar yapmasına gerek kalmamıştı. Argensola onun yerine
    okuyacaktı. Onun bir kitapla ilgilendiğini fark eder etmez derhal katılmayı
    istiyordu: "Konusunu anlatıversene." "Sekreter" de ona komedilerle
    romanların özetini çıkarmakla kalmıyor, Schopenhauer'in "konusunu" ya da
    Nietzsche'nin "konusunu" da aktarıyordu... Sonra Dona Luisa
    ziyaretçilerinin oğluyla zenginliğin esinlediği hamiyetle meşgul
    olduklarını işittiğinde, neredeyse gözleri yaşarıyordu: "Delikanlı biraz
    şeytana benziyor, ama ne bilgili ya!.."
</div>
<div>
    <br/>
</div>
<div>
    Derslerinin karşılığında, Argensola, Roma'nın çöküş döneminde genç
    patricilere[16] retorik dersi veren bir Yunanlı köle muamelesi görüyordu.
    Bir açıklamaya girişmişken, efendisi ve dostu sözünü kesiveriyordu.
</div>
<div>
    <br/>
</div>
<div>
    — Bana bir frak gömleği hazır ediver. Bu gece davetteyim.
</div>
<div>
    <br/>
</div>
<div>
    Başka seferler de, hoca camların gerisindeki gri ve yağmurlu akşamı
    seyrederek harlayan bir sobanın yanında
</div>
<div>
</div>
<div>
    elinde bir kitapla hayvansı bir rahatlığa gömülmüşken, öğrencisi apansız
    geliveriyordu:
</div>
<div>
    <br/>
</div>
<div>
    — Haydi yallah... sokağa! Bir hatun gelecek buraya.
</div>
<div>
    <br/>
</div>
<div>
    Ve Argensola tüylerini silkeleyen köpek havasıyla, okumayı gidip
    yakınlardaki rahatsız, sefil bir kafede sürdürüyordu.
</div>
<div>
    <br/>
</div>
<div>
    Etkisi giderek entelektüelliğin doruklarından maddi yaşantının adiliklerine
    indi. Patronun levazımcısı, parasıyla, fatura elde, o parayı istemeye
    gelenlerin aracısıydı. Ay sonu oldu muydu, "para" diyordu tek sözcükle. Ve
    Desnoyers başlıyordu yakınmaya, lanetler yağdırmaya. Nereden bulsundu
    parayı? İhtiyar düzeni kaskatı koruyordu, gelecek ayın ödeneğinden beş
    kuruş avans vermeye gönlü yoktu. Sefalete mahkûm etmişti kendisini. Ayda üç
    bin frank; saygıdeğer bir insan ne yapabilirdi o parayla?.. Kendisini dize
    getirmek istediğinden, kuşatmayı daraltıyordu babası, Dona Luisa oğluna
    bağışta bulunamasın diye evin idaresine bizzat el atmıştı. Delikanlı
    Paris'teki birtakım tefecilerle görüşmüş, okyanusun ötesindeki mülkünden
    dem vurmuştu boş yere. Bu beyler memleketin gençliğini avuçlarına
    almışlardı ve sermayelerini başka bir ülkede riske sokmaya ihtiyaçları
    yoktu. Birdenbire sevgi gösterilerine başvurarak, Don Marcelo'yu üç bin
    frankın sefil bir rakam olduğuna inandırmaya kalkıştığında da yine aynı
    başarısızlığa uğruyordu. Milyoner baba öfkeyle gürlüyordu. Üç bin frank
    sefil bir rakam ha! Oğlunun birkaç kez ödemek zorunda kaldığı borçları da
    cabası!..
</div>
<div>
    <br/>
</div>
<div>
    — Ben senin yaşındayken... –diye söylenmeye başlıyordu.
</div>
<div>
</div>
<div>
    Ama Julio bu konuşmayı kesiveriyordu. Babasının öyküsünü çok dinlemişti.
    Ah, cimri ihtiyar! Her ay kendisine verdiği büyükbabasının mirasının
    gelirinden başka bir şey değildi... Böylece, Argensola'nın öğüdüne uyup
    araziyi istemek cesaretini gösterdi. Toprakların işletmesini alaycı bir
    ifadeyle "dayım" dediği eski kâhya Celedonio'ya bırakırdı, adam şimdi
    memlekette önemli kişi olmuştu. Desnoyers onun başkaldırısını soğuk
    karşıladı: "Bence çok yerinde olur. Artık rüştünü ispat ettin." Mirası ona
    devrettikten sonra, ev masraflarının denetimini büsbütün sıkılaştırdı, Dona
    Luisa'nın elinde para bırakmıyordu. Ondan sonra oğlunu yenmek durumunda
    bulunduğu bir rakip olarak gördü; Victor Hugo Bulvarı'nda şöyle bir görünüp
    kaybolduğu zamanlarda ona buz gibi nezaketle davranıyordu, tıpkı bir
    yabancıya yapıldığı gibi.
</div>
<div>
    <br/>
</div>
<div>
    Stüdyoda bir süre geçici bir bolluk yaşadılar. Julio kendisini zengin
    saydığından masraflarını artırmıştı. Oysa Amerika'daki dayısının mektupları
    bu hayalleri yıktı. Bir kere gönderdiği paralar babasının her ay verdiği
    meblâğı pek az aşıyordu. Sonra kaygı verici biçimde azalıverdiler.
    Celedonio'ya bakılırsa yeryüzünün tüm felaketleri birden topraklarının
    üzerine çullanmışlardı. Otlaklar azalmıştı: Kimi kez yağmur yağmadığından,
    kimi kez sellerden ötürüydü; hayvanların yüzlercesi birden ölüyordu.
    Julio'nun daha bol gelire gereksinimi vardı ve dalkavuk melez
    gönderebildiği kadar gönderiyordu, ama yalnızca borç olarak, hesapları
    yaptıklarında parasını geri almak üzere. Bu yardımlara karşın, genç
    Desnoyers sıkıntıdan kurtulamıyordu. Şimdi şık bir kulüpte kumar oynuyordu,
    belli zamanlarda düştüğü sıkıntıları o yoldan karşılayacağını sanıyordu,
    ama bu da
</div>
<div>
</div>
<div>
    <br/>
</div>
<div>
    yalnızca Amerika'dan gelen paracıkların daha çabuk suyunu çekmesine
    yarıyordu... Onun gibi bir adam birkaç bin frankın yoksunluğunu çeksin, ha!
    Milyonlarla oynayan bir babası olmasının ne hayrını görüyordu ki?
</div>
<div>
    <br/>
</div>
<div>
    Alacaklılar işi tehdide vardırdıklarında, "sekreter"ine başvuruyordu.
    Derhal gidip annesini arasındı; kendisi onun gözyaşları içinde kıvrandığını
    görmek istemiyordu. Ve Argensola Victor Hugo Bulvarı'ndaki saray yavrusunun
    servis merdiveninden hırsız gibi gizlice tırmanıyordu. İletilerini verdiği
    yer hep mutfak oluyordu, korkunç Desnoyers'in işgüzarlıkları arasında oraya
    kadar varması tehlikesi vardı, yabancıyı yakalayabilirdi. Dona Luisa,
    habercinin dramatik laflarına kendini kaptırıp gözyaşlarına boğuluyordu. O
    ne yapabilirdi ki! Hizmetçilerinden bile daha fakirdi o; mücevherleri
    vardı, dünya kadar mücevher, ama meteliğe kurşun atıyordu. Ve çözümü
    Argensola önerdi, kendi hayat deneyimine layık bir çözüm. O iyi yürekli
    anneyi kurtarmayı kendisi üstleniyordu; takılarından birkaçını rehinciye
    götürebilirdi. Yolu biliyordu. Hanımefendi öğüde uydu; ama ona yalnızca
    orta değerde mücevherleri teslim etti, bir daha yüzlerini görmeyeceğinden
    kuşkulanıyordu. Gecikmeli titizliği bazı kez kesin bir hayır demesine yol
    açıyordu. Kocası Marcelo durumu öğrenebilirdi; korkunç bir şey olurdu!..
    Ama İspanyol oradan eli boş çıkmayı gururuna yediremiyordu, para
    koparamayınca Desnoyers'lerin zengin mahzeninden bir sepet dolusu şarap
    şişesi yükleniyordu.
</div>
<div>
    <br/>
</div>
<div>
    Dona Luisa her sabah Saint-Honoré d'Eylau Kilisesi'ne girip oğlu için dua
    ediyordu. O kiliseyi iyice benimsemişti. Paris'in keşfedilmemiş okyanusunda
    ona kucak açan konuksever bir adaydı onun için. Her zamanki müdavimlerle
    hafiften
</div>
<div>
</div>
<div>
    selamlaşıyordu; mahallede oturan ve Yeni Dünya'nın değişik
    cumhuriyetlerinden gelmiş kişiler. Girişte kendi dilinde konuşmalar
    işittiğinde Tanrı'yla azizlere kendini daha yakın hissediyordu. Ayrıca,
    Güney Amerika kolonisinin büyük olaylarının geçtiği bir salon gibiydi
    kilise. Bir gün çiçeklerle, orkestrayla, ilahilerle bir düğün yapılıyordu.
    O, yanında kızı Chichì'yle, tanıdıklara selam veriyor, ardından gelinle
    damadı kutluyordu. Bir başka gün bir eski cumhurbaşkanının ya da fırtınalı
    varlığı Paris'te sona eren bir başka önemli kişinin cenaze töreniydi.
    Zavallı cumhurbaşkanı! Zavallı general!.. Dona Luisa merhumu tanıyordu.
    Kendisini birçok kez o kilisede ruhani bir havayla ayin dinlerken görmüştü;
    cenaze söylevi yerine adamın ülkesinde kurşuna dizdirdiği kişileri ya da
    hortumladığı bankaları anımsatan dedikoduculara öfkeleniyordu! Öylesine
    iyi, öylesine dindar bir beyefendi! Tanrı rahmet etsin!.. Ve kilisenin
    önündeki meydana çıktığında Bois de Boulogne'a yönelen kadınlı erkekli
    atlıları, lüks otomobilleri, pırıl pırıl güneş dolu sabahı, günün ilk
    saatlerinin tüm çocuksu tazeliğini sevecen gözlerle seyrediyor, yaşamanın
    çok güzel olduğunu söylüyordu kendi kendine.
</div>
<div>
    <br/>
</div>
<div>
    Var olan her şeye yönelttiği minnet dolu bakışlar en sonunda meydanın
    ortasında, yerden havalanıverecekmiş gibi her yanından kanatlar yükselen
    anıtı okşardı. Victor Hugo!.. Bu adı oğlunun ağzından duymuş olması, anıtı
    ailedenmiş gibi ilgiyle seyretmesi için yetiyordu. Bu şair hakkında bildiği
    tek şey ölmüş olduğuydu. Bundan hemen hemen emindi. Ama hayattayken onu
    Julio'nun büyük dostu olarak düşünüyordu, oğlu adını o denli sık andığına
    göre.
</div>
<div>
</div>
<div>
    Ah, oğlu, oğlu!.. Tüm düşünceleri, kafasında evirip çevirdikleri, tüm
    dilekleri, hep gidip gidip onun ve Nuh deyip peygamber demeyen kocasının
    üstüne odaklanıyordu. Ne olurdu sanki bu iki erkek birbirlerini
    anlasalardı, tek kurbanın kendisi olduğu bir mücadeleye son verselerdi.
    Tanrı bu mucizeyi gerçekleştiremez miydi?.. Sağlığını kazanmaya çabalayarak
    hastane değiştiren bir hasta gibi, kendi caddesindeki kiliseden çıkıp
    Friedland Bulvarı'ndaki İspanyol Şapeli'ne varıyordu. Orada kendisini
    büsbütün kendisininkiler arasında hissediyordu. Bir moda dergisinin
    sayfalarından fırlamış gibi incecik, şık Güney Amerikalı kadınların
    gerisinde, gözleri hayranlıkla o kadar zarif olmayan, şişko, tiyatrovari
    hermin kürkler giyinmiş, antika mücevherler takınmış başka kadınları
    arıyordu. O hanımlar kilisenin girişinde karşılaştıklarında, yüksek sesle,
    elleri kollarıyla anlamlı hareketler yaparak konuşuyorlar, kuvvetle
    atılarak birbirlerinin sesini kesiyorlardı. Çiftlik sahibinin kızı bir
    cesaret, onları selamlıyordu, selamına karşılık aldığında kendisine bir an
    üzüntülerini unutturan bir memnunluk duyuyordu. Onlar babasının nedenini
    bilmeden hayran olduğu ailelerdendiler; okyanusun öteki yakasında
    "anavatan" dedikleri yerden geliyorlardı, safderun Dona Chicha'nın gözünde
    bütün o kadınlar pek muhterem, pek yüceydiler ve kralların soyundandılar.
    Onlara el mi versin, yoksa galiba saraylarda âdet olduğunu duyduğu üzere
    diz mi kırsın, bilemiyordu. Derken birdenbire kaygılarını anımsıyor,
    Tanrı'ya dualar yöneltmek üzere ilerliyordu. Aman, ne olur onu
    hatırlasındı! Ne olur, oğlunu uzun süre unutmasındı!..
</div>
<div>
    <br/>
</div>
<div>
    Oysa Julio'yu hatırlayan şöhret oldu, onu ışıklı kollarıyla sarıp
    sarmaladı. Delikanlı birdenbire şöhretin tüm onurlarına
</div>
<div>
</div>
<div>
    <br/>
</div>
<div>
    ve yararlarına kavuşuverdi. Şöhret en dolambaçlı, en bilinmeyen yollardan
    erişip insanı kurnazca şaşırtır. Ne ruhları resmetmesi, ne pahalı aşklarla,
    zor düellolarla dolu fırtınalı yaşamı genç Desnoyers'e ün getirdi. Şöhret
    onu ayaklarından yakalayıverdi.
</div>
<div>
    <br/>
</div>
<div>
    Denizlerin ötesinden yeni bir zevk gelmişti insanları mutlu etmeye.
    Salonlarda insanlar, ortak bir beceriye yeni el atmış da birbirlerini
    tanımaya çalışan kişilerin esrarlı sesiyle soruyorlardı: "Siz tango yapmayı
    biliyor musunuz?.." Tango dünyayı avucuna almıştı. Birdenbire emellerini
    kalçaların ahenkli kıvrılışında toplayan, zekâyı ayakların çevikliğiyle
    ölçen bir insanlığın kahramanlık marşıydı. Afrika'dan esinlenmiş, tutarsız,
    tekdüze bir müzik, fazlasını gereksinmeyen bir toplumun sanat idealini
    doyurmaktaydı. Dünya dans ediyor... dans ediyor... dans ediyordu. Kübalı
    zencilerin dansıydı; Güney Amerika'ya, Antiller'e giden gemilerine
    kurutulmuş et yükleyen denizciler tarafından getirilmişti, şimdi birkaç ay
    içinde yeryüzünü fethetmekte, dünya yuvarlağını turlamakta, bir ülkeden
    öbürüne zaferle sıçramaktaydı... tıpkı "Marseillaise" gibi. En teklifli
    soylu salonlara bile sızmakta, bir devrim gibi, edep ve etiket
    geleneklerini altüst etmekteydi: Hafifliğin devrimi. Papa dans hocası
    kesilip "tango" yerine "furlana" yapılmasını öğütlemek zorunda kaldı, çünkü
    tüm Hıristiyan âlemi, mezhep farkı gözetmeksizin, ayaklarını ortaçağda
    şeytana uyanlar misali, yorulmak bilmez bir çılgınlıkla oynatmak gibi ortak
    bir isteğe kapılmıştı.
</div>
<div>
    <br/>
</div>
<div>
    Julio Desnoyers, ergenlik döneminin bu dansının Paris'in her yanına zaferle
    egemen olduğunu görünce, eski bir âşığın esinlediği güven duygusuyla
    kendini ona teslim etti.
</div>
<div>
</div>
<div>
    Öğrencilik zamanlarında, Buenos Aires'in polis gözetimindeki en aşağılık
    dans salonlarının gediklisiyken şöhretin çıraklığını yaptığını kim
    söyleyebilirdi!..
</div>
<div>
    <br/>
</div>
<div>
    Akşam saat beşten yediye, bir fincan çayla kutsal dansa katılma hakkına beş
    frank ödenen Champs Elysées salonlarında yüzlerce göz hayranlıkla seyretti
    onu. "Yapısı uygun" diyorlardı hanımlar, orta boylu, kasları güçlü, ince
    vücudunu beğenerek. Ve o, beline oturmuş, göğsü kabarık smokin ceketi,
    yüksek topuklu, üstü beyaz rugan ayakkabılarına sıkışmış kadın gibi ufacık
    ayaklarıyla, problem çözmeye çalışan bir matematikçi gibi vakarlı,
    düşünceli, suskun dans ediyordu; ışıklar ortadan ayrılıp bastırılarak
    briyantinlenmiş koyu renk saçlarının iki perdesini maviye boyuyordu.
    Kadınlar, arkadaşları kendilerini ustanın kolları arasında görüp de haset
    etsinler diye tatlı bir umut içinde kendisiyle tanıştırılmak için can
    atıyorlardı. Davetler Julio'nun üstünden aşağı yağmur gibi yağıyordu. Ayak
    atılması en güç salonların kapıları önünde açılıyordu. Her akşam
    düzinelerle ahbap ediniyordu. Moda okyanusun öte yanından hocalar
    getirtmişti, Buenos Aires varoşlarının o compadrito'ları[17] ünlü bir tenor
    ya da konferansçı gibi yüceltildiklerini gördükçe hem gururlanıyor, hem
    şaşırıyorlardı. Ama Julio Desnoyers aşağı tabakadan gelen ve parayla
    çalışan o dansçılarla kıyaslanınca zaferi kazanıyordu. Önceki hayatının
    pürüzlerini kadınlar romanlardan fırlamış bir Don Juan'ın yiğitlikleri
    olarak yorumluyorlardı.
</div>
<div>
    <br/>
</div>
<div>
    — Kendini paralıyorsun –diyordu Argensola–. Dansa fazla kaptırmış
    durumdasın.
</div>
<div>
</div>
<div>
    Arkadaşının şanı onun için yeni sıkıntılar demekti. Sobanın karşısındaki
    sakin okumaları şimdi her gün yarım kalmaktaydı. Bir bölümden fazla
    okumanın yolu yoktu. Ünlü kişi gelip derhal sokağa çıkması buyruğunu
    veriyordu. "Yeni bir ders," diyordu asalak. Yalnız kaldığında da, bir alay
    ziyaretçi geliyordu; hepsi de kadındı, kimi sorgulayıcı, saldırgan, kimi
    aygın baygın, melankolik, ona tefekkür keyfini yarım bıraktırıyorlardı.
    İçlerinde biri vardı ki, ısrarcılığıyla stüdyo sakinlerine dehşet
    veriyordu. Kuzey Amerikalıydı, otuz ikiyle elli dokuz arası, sorunlu bir
    yaştaydı, hep kısacık eteklikler giyiyordu, oturduğunda o etekler yaylıymış
    gibi edepsizce yukarı doğru toplanıveriyordu. Desnoyers ile birkaç dans ve
    Pompe Sokağı'na bir ziyaret onun gözünde kazanılmış kutsal birer haktı ve
    terk edilmiş bir müridin umutsuzluğuyla ustanın peşini bırakmıyordu.
    Sırtından bakıldığında bir genç kız inceliği sergileyen bu dilberin iki
    torunu olduğunu öğrenir öğrenmez, Julio tüyüvermişti. Kadına kapıyı açan
    Argensola hiç değişmeyen bir tümce söylüyordu: "Master Desnoyers sokağa
    çıktı." Artık yalnız kalmayı istediğinde arkadaşına yol veren Argensola
    oluyordu. Kayıtsız bir tavırla "Sanırım yankee[18] damlamak üzere,"
    diyordu. Ve büyük adam sıvışıveriyordu, hem de çoğu zaman servis
    merdiveninden.
</div>
<div>
    <br/>
</div>
<div>
    Hayatının en önemli olayı bu dönemde gelişmeye başladı. Desnoyers ailesi
    Senatör Lacour ile buluşacaktı. Adamın tek evladı René, Chichì'de giderek
    sevdaya yaklaşan bir ilgi uyandırmıştı. Senatör oğlu için uçsuz bucaksız
    tarlaları, muazzam sürüleri istiyordu, anlatılanları harika bir öykü dinler
    gibi dinliyordu. Duldu, yine de konağında toplantılar yapmaktan, şölenler
    vermekten hoşlanıyordu. Her yeni ünlü
</div>
<div>
</div>
<div>
    şahıs ona derhal bir öğle yemeği planı esinliyordu. İster Kutup yolcusu,
    ister ünlü şarkıcı olsun, Paris'e uğrayan tanınmış kişi yoktu ki Lacour'un
    yemek salonunda sergilenmesin. Desnoyers'in oğluna birdenbire sempati
    duydu; oysa o güne dek ona şöyle bir bakmıştı, o kadar. Senatör modern bir
    adamdı, şanı şerefi sınıflandırmaz, şöhretleri birbirinden ayırmazdı. Bir
    soyadını sık işitti mi, hevesle benimsemesi için yeterdi. Julio ziyaretine
    geldiğinde, dostlarına gururla tanıtıyordu, bir "aziz ustam" demediği
    eksikti. Tüm sohbetler tango üzerine odaklanmıştı. Academie Française'de
    bile tangoyla uğraşmışlar, eski Atina'da gençlerin ona benzer eğlenceleri
    olduğunu kanıtlamışlardı...
</div>
<div>
    <br/>
</div>
<div>
    Lacour da zaten ömrü boyunca ülkesi için bir Atina cumhuriyeti düşlemişti.
</div>
<div>
    <br/>
</div>
<div>
    Genç Desnoyers bu toplantılarda karı-koca Laurier'lerle tanıştı. Adam
    mühendisti, Paris yakınlarında otomobil motorları imal eden bir fabrikası
    vardı, otuz beş yaşındaydı, iri yapılı, hantalca, suskundu, sanki insanları
    ve nesneleri daha derinine tanımak istermiş gibi ağır bakışlar yöneltiyordu
    çevresine. Madam Laurier kocasından on yaş küçüktü, sanki sert bir
    çelişkinin gücüyle ondan uzaklaşır gibiydi. Hafifmeşrepti, şıktı, havaiydi,
    hayatı verdiği zevklerden ve keyiflerden ötürü seviyordu. Kocasının sessiz,
    ağırbaşlı tapınmasına gülümseyerek razı olur gibi bir hali vardı. Onun
    kadar olumlu özellikleri olan birine verebileceğinin en azıydı bu. Ayrıca
    evlenirken üç yüz bin franklık bir drahoma getirmişti; bu sermaye
    mühendisin işlerini genişletmesine yaramıştı. Senatör, bu evlilik
    şirketinin düzenlenmesinde rol almıştı. Bir gençlik arkadaşının oğlu
    olduğundan Laurier ile ilgilenmişti.
</div>
<div>
</div>
<div>
    Julio'nun varlığı Lacour'un sıkıcı salonunda Margarita Laurier için bir
    güneş ışını gibi oldu. Kadın moda dansı biliyordu, Desnoyers'in hayranlık
    topladığı "tangolu çay" salonlarının müdavimiydi. Birdenbire kendini
    kadınların paylaşamadıkları o ünlü ve ilginç erkeğin yanında buluvermek!..
    Kendisini senatörün sohbet ahbabı öbür kadınlarından biri sanmasın diye
    terzilerinden söz etti, hepsi La Paix Caddesi'ndendi, büyük bir vakarla
    saygıdeğer bir hanımefendinin sırtında sekiz yüz franktan ucuz bir
    elbiseyle sokağa çıkamayacağını belirtti, daha birkaç yıl önce parmak
    ısırtan bin franklık bir şapka şimdi artık sıradan bir şey sayılıyordu.
</div>
<div>
    <br/>
</div>
<div>
    O tanışmanın sonucu, ustanın "küçük Laurier"i –boyunun uzunluğuna karşın
    arkadaşları onu böyle çağırıyorlardı– dansa kaldırması oldu, kadın imrenme
    ve kıskançlık dolu bakışlar arasında onunla dans etti. Her yana annesinin
    otomobiliyle giden basit bir mühendisin karısı için ne büyük bir zafer!..
    Başlangıçta Julio'ya çekici gelen yenilikti. Dansın karmaşık ritmini
    izlerken kollarında ayılıp bayılan bütün kadınlara eş sandı onu. Daha sonra
    onu farklı buldu. İlk sözlü yakınlaşmalarının ardından onun direnmesi
    arzusunu kamçıladı. Doğrusu şu ki, onun gibi klas bir kadınla hiç
    alışverişi olmamıştı. İlk döneminin kadınları gece restoranlarının
    müdavimleriydi, sonunda ücretlerini alırlardı. Şimdilerde şöhret yüksek
    mevkili kadınları kollarına getirmekteydi, ama ağza alınmayacak bir
    geçmişleri vardı ve fazlasıyla olgundular. Ona doğru ilerleyen, ama sonra
    tam kendini bırakacakken apansız uyanan bir utangaçlıkla geri çekilen bu
    burjuva kadını olağanüstü bir şeydi.
</div>
<div>
</div>
<div>
    Tango salonları büyük bir kayba uğradılar. Desnoyers ortalarda daha az
    dolaşır oldu, şanını profesyonellere bıraktı. Haftalar geçiyordu da, sadık
    müritleri saat beşten yediye onun ışıklar altında parlayan siyah
    kâkülleriyle, şirin hareketlerle oynayan rugan pabuçlu ayacıklarını
    göremiyorlardı.
</div>
<div>
    <br/>
</div>
<div>
    Margarita Laurier de bu mekânlardan sıvıştı. İkisinin buluşmaları kadının
    Paris'te geçen aşk öykülerinde okuduğuna uygun biçimde gelişti. Heyecandan
    tir tir titreyerek Julio ile buluşmaya giderken tanınmaktan ödü kopuyor, en
    göze çarpmayacak elbiselerini giyiyor, yüzünü kalın bir siyah tülün ardına
    gizliyordu, arkadaşlarının "ihanet tülü" dediklerinden. En az uğranan
    mahallelerin ufak meydanlarında randevulaşıyorlar, tedirgin olur olmaz
    havalanıp ta uzaklara konan ürkek kuşlar gibi yer değiştiriyorlardı. Kimi
    zaman Buttes-Chaumont'da buluşuyorlar, kimi zaman Seine Nehri'nin sol
    kıyısındaki bahçeleri, Lüksemburg'u, hatta uzaklardaki Montsouris Parkı'nı
    yeğliyorlardı. Kocası onu yakalayacak diye dehşetten ürperiyordu kadın,
    oysa çalışkan mühendis gerçekte ta uzaklarda, fabrikasındaydı. Diken üstü
    oluşundan, dikkati çekmeden süzülüvermek için aşırı ihtiyatlı
    davranmasından ötürü sonunda gelip geçenlerin dikkatini çekiyordu.
</div>
<div>
    <br/>
</div>
<div>
    Julio bu göçebe sevdanın rahatsızlığı karşısında sabırsızlandı, eline
    birkaç kaçamak öpücükten başka şey geçmiyordu. Yine de Margarita'nın
    yakarmaları karşısında sonunda dilini tutuyordu. Yığınla kadından biri gibi
    onun olmak istemiyordu; o aşkın ebediyen süreceğinden emin olmak istiyordu.
    Evlilik ilk kusuruydu ve sonuncusu olmasını istiyordu. Ah, o güne değin toz
    kondurulmamış şöhreti!.. İnsanların ne diyecekleri korkusu!.. İkisi
    ergenlik çağına geri
</div>
<div>
</div>
<div>
    döndüler; on beş yaşlarının hiç yaşamamış oldukları güven dolu ve çocuksu
    sevdasıyla seviştiler. Julio çocukluktan hovardalığın zevklerine sıçramış,
    bütün başlangıç törelerini bir çırpıda yakmıştı. Margarita evliliği öbür
    kadınlar gibi olmak için istemişti, evli bir kadının saygınlığına ve
    özgürlüğüne erişmek için, kocasına karşı ancak belli belirsiz bir şükran
    duygusu besliyordu. "Başkalarının başladığı noktaya biz sonunda vardık,"
    diyordu Desnoyers.
</div>
<div>
    <br/>
</div>
<div>
    Tutkusu yoğun, iman dolu ve adi bir aşkın tüm kurallarına uygundu. Akşam
    hava kararırken bir parkın bankında birbirlerinin elini sıkıca tutup, bir
    öpücük vermekle romanlara layık bir duygusallıkla yürekleri titriyordu.
    Erkek, Margarita'nın bir tutam perçemini saklıyordu, ama aslında gerçek
    olduğundan emin değildi, pekâlâ da modanın dayattığı bir eklemenin parçası
    olabilirdi. Kadın başını onun omzuna gizliyor, sanki onun egemenliğini
    dilercesine büzülüyordu; ama hep açık havada. Julio bir faytonun
    mahremiyetinde biraz daha yakınlaşmayı dener denemez, madam şiddetle olmaz
    diyordu. Davranışları çelişkili bir ikileme uyar gibiydi. Her sabah kesin
    teslime hazır uyanıyordu. Ama sonra, kendini onun yanında görünce, iyi
    şöhretine düşkün, annesinin öğütlerine sadık küçük burjuva kadını ortaya
    çıkıyordu yeniden.
</div>
<div>
    <br/>
</div>
<div>
    Günün birinde, sevdiğinin yaşadığı ortamı görmenin esinlediği ilgiyle,
    stüdyoyu ziyaret etmeye razı oldu. "Ama yemin et, uslu duracaksın."
    Julio'nun yemini ganiydi, Margarita'nın önerdiği her şey üstüne yemin
    etti... Ve o günden sonra bahçelerde buluşmaz, kış rüzgârına kapılıp
    avarelik etmez oldular. Stüdyoda kaldılar, Argensola'ya da
</div>
<div>
</div>
<div>
    yaşantısını değiştirmek düştü, yanında kitaplarını okumak için başka bir
    ressam dostunun sobasını ayarladı.
</div>
<div>
    <br/>
</div>
<div>
    O durum iki ay sürdü. O sakin mutluluklarını hangi gizli güç altüst etti,
    bunu hiç bilemediler. Margarita'nın kadın arkadaşlarından biri, durumu
    sezinleyip kocasını bir imzasız mektupla uyarmış olabilirdi; belki de
    kendisi, farkında olmadan, açıklanamayan şen şakraklıklarla, eve geç vakit,
    yemekler sofraya getirilmişken dönüşleriyle, evlilik mahremiyeti anı
    geldiğinde, ötekinin anısına sadık kalabilmek için mühendise birdenbire
    huysuzluk etmesiyle kendini ele vermişti. Yasal eşiyle sevdiği erkek
    arasında ikiye bölünmek öyle bir işkenceydi ki, basit ve şiddetli
    heyecanını kaldıramamıştı.
</div>
<div>
    <br/>
</div>
<div>
    Bir gece Pompe Sokağı'nda saatine göz atarak ve bir otomobil ya da basit
    bir fayton bile bulamadığı için sabırsızlıktan titreyerek hızlı hızlı
    yürürken, bir adam yolunu kesti... Esteban Laurier! O trajik an aklına
    geldikçe hâlâ korkudan ürperiyordu. Bir an kendisini öldürecek sanmıştı.
    Ciddi, çekingen, ezik adamlar öfkeleri patladığında korkunç olurlar. Kocası
    her şeyi biliyordu. Endüstri problemlerini çözmekte yararlandığı sabırla,
    onu her gün incelemişti de kadın onun hiçbir şey belli etmeyen suratından
    bu gözaltını sezinleyememişti. Sonra izlemişti onu, ta başına geleni
    kuşkuya yer bırakmayacak biçimde anlayıncaya değin.
</div>
<div>
    <br/>
</div>
<div>
    Margarita onun tutkularında bu denli adi ve şamatacı olduğunu asla hayal
    edememişti. Olayı sahiden kibar kişilerin yaptıkları, birçok arkadaşının
    kocalarının yaptıkları üzere soğukkanlılıkla, filozofça hafif bir alayla
    kabulleneceğini umuyordu. Oysa işinin ötesinde gözü karısından başka şey
</div>
<div>
</div>
<div>
    görmeyen, onu bir kadın olarak sevdikten başka, tüm incelikleri ve zarafeti
    kendinde toplamış, kırılgan ve üstün bir yaratık olarak hayranlık duyan
    zavallı mühendis durumu bir türlü kabullenemiyordu, hiçbir şeyden
    çekinmeksizin bağırıp çağırdı, tehditler savurdu, rezaletin tüm eş-dost
    çevresine güzelce yayılmasını sağladı. Senatör, suçluların kendi saygıdeğer
    hanesinde tanışmış olduklarını anımsadıkça fevkalade rahatsız olmaktaydı.
    Ama öfkesini kocaya yöneltti. Densiz mahlûk!.. Kadınlar kadınlıklarını
    yaparlar, hayatta her şeyin bir çaresi vardır. Gel gör ki o kendini
    bilmezin yaptığı ihtiyatsızlıklardan sonra artık usturuplu bir çözüm
    bulmanın yolu kapanmıştı, boşanmayı gündeme getirmekten başka çare yoktu.
</div>
<div>
    <br/>
</div>
<div>
    Yaşlı Desnoyers oğlunun son marifetini öğrenince küplere bindi. Laurier ona
    büyük bir sevgi esinlemekteydi. Hayatlarını işlerine adamış, sabırlı,
    sessiz adamlar arasında kurulan içgüdüsel dayanışma onları birbirine
    yaklaştırmıştı. Senatörün evindeki sohbetlerde mühendise işinin nasıl
    gittiğini soruyor, evladıymış gibi sevecenlikle söz ettiği fabrikasının
    gelişmesiyle ilgileniyordu. Adı cimriye çıkmış olan milyoner, eğer günün
    birinde bu çabalarını genişletecek olursa, kendisine çıkarsız bir destek
    vermeyi bile önermişti. Şimdi kendi oğlu olacak o havai, boş gezenin boş
    kalfası dansçı kalkmış, o iyi niyet dolu adamın mutluluğunu çalıyordu ha!..
</div>
<div>
    <br/>
</div>
<div>
    Olay ilk patlak verdiğinde Laurier düellodan dem vurdu. İş makinesinin
    koşumlarını kopartan, çılgın kişnemelerle tüyleri diken diken olan, ısıran
    katananın öfkesiydi onunki. Baba onun kararına öfkelendi... Al sana bir
    rezalet daha! Julio ömrünün en güzel yıllarını silah kullanmaya adamıştı.
</div>
<div>
</div>
<div>
    — Öldürür onu –diyordu senatör–. Eminim, öldürür onu. Hayatın mantığı
    budur: İşe yaramaz kişi işe yarayanı sonunda bertaraf eder hep.
</div>
<div>
    <br/>
</div>
<div>
    Ama ölü çıkmadı. Cumhuriyetin babası iki tarafı da Senato'nun
    koridorlarında bir bakanlık krizi çıktığı zamanlarda gösterdiği ustalıkla
    idare etmeyi başardı. Rezalet örtbas edildi. Margarita annesinin yanında
    oturmaya gitti ve boşanma için gereken işlemlere başlandı.
</div>
<div>
    <br/>
</div>
<div>
    Kimi akşamlar, stüdyodaki saat yediyi çalar, Margarita sevişmenin
    yorgunluğuyla gerinirken üzüntüyle diyordu ki:
</div>
<div>
    <br/>
</div>
<div>
    — Kalkıp gitmeliyim... Benim gerçek evim burasıyken kalkıp gitmeliyim...
    Ah, neden sanki evli değiliz!
</div>
<div>
    <br/>
</div>
<div>
    Ruhunda o güne değin hiç haberi olmadığı burjuva erdemleriyle dolu bir
    bahçenin çiçeklendiğini duyan Julio da imanla yineliyordu:
</div>
<div>
    <br/>
</div>
<div>
    — Doğru söylüyorsun, neden sanki evli değiliz biz!
</div>
<div>
    <br/>
</div>
<div>
    Artık arzuları gerçekleşebilecekti. Beklenmedik biçimde sahneye çıkan koca
    onların yolunu açmaktaydı. Böylelikle genç Desnoyers para bulup buluşturmak
    ve Margarita ile evlenmek üzere Amerika yollarına düştü.
</div>
<div>
</div>
<div>
    IV
</div>
<div>
</div>
<div>
    <br/>
</div>
<div>
    Berlinli Kuzen
</div>
<div>
    <br/>
</div>
<div>
    <br/>
</div>
<div>
    Julio Desnoyers'in stüdyosu bir çatı katının sokağa bakan tarafındaydı.
    Asansörle ana merdiven kapısının önünde sona eriyordu. Arka tarafta bir iç
    avludan ışık alan iki ufacık daire bulunuyordu, tek ulaşım yolları tavan
    arasına kadar tırmanan servis merdiveniydi.
</div>
<div>
    <br/>
</div>
<div>
    Argensola, ev arkadaşının yolculuğu sırasında stüdyoda kalınca bu kat
    komşularıyla ahbaplık etmeyi denemişti. Dairelerden daha büyücek olanı gün
    boyu boş kalıyordu. Sahipleri ancak bir lokantada yemek yedikten sonra eve
    dönüyorlardı. Yalnız tatil günlerinde evde bulunan bir çalışan çifttiler.
    Güçlü kuvvetli, asker havalı erkek, büyük bir mağazada denetmendi.
    Askerliğini Afrika'da yapmıştı, gururla taşıdığı bir madalyası vardı,
    ihtiyat orduda asteğmen rütbesindeydi. Kadın etine dolgun, biraz solgun,
    mavi gözlü bir sarışındı; duygusal havalardaydı. Tatil günlerinde
    piyanosunun önünde saatler saati oturur, müziksel anılarını tazelerdi, hiç
    değişmeyen anılar. Kimi zamanlar da Argensola bir iç pencereden onu mutfak
    işleri yaparken görürdü, eşi kendisine yardım ederdi, pazar gününün öğle
    yemeğini hazırlarken ikisi de kendi beceriksizliklerine ve
    deneyimsizliklerine gülerlerdi.
</div>
<div>
    <br/>
</div>
<div>
    Kapıcı kadın, hanımı Alman sanıyordu, ama kendisi İsviçreli olduğunu özenle
    belirtiyordu. Büyük bir mağazada kasiyer olarak çalışıyordu, ama eşiyle
    aynı mağazada değil. Sabahları evden birlikte çıkarlar, Etoile Meydanı'nda
    ayrılırlar, her biri kendi yoluna giderdi. Akşamın yedisinde sokağın
    ortasında ilk kez görüşen sevgililer gibi öpüşerek
</div>
<div>
</div>
<div>
    <br/>
</div>
<div>
    selamlaşırlar, akşam yemeğinden sonra Pompe Sokağı'ndaki yuvalarına
    dönerlerdi. Argensola'nın bütün ahbaplık girişimleri bu çiftin bencilliği
    karşısında sonuçsuz kalmıştı. Buz gibi bir nezaketle karşılık veriyorlardı
    kendisine; salt kendileri için yaşıyorlardı.
</div>
<div>
    <br/>
</div>
<div>
    İki odadan oluşan öbür dairede yalnız bir adam oturuyordu. Rus ya da
    Polonyalıydı; eve hemen her zaman elinde kitap paketleriyle dönüyor,
    saatler saati oturup avluya bakan bir pencerenin önünde yazı yazıyordu.
    İspanyol ilk andan itibaren onu belki de pek büyük erdemler gizleyen
    esrarlı biri olarak görmüştü: Tam bir roman kahramanı. Tchernoff'un egzotik
    görüntüsünden etkilenmişti; karmakarışık bir sakal, uzamış yağlı saçlar,
    yediği bir yumrukla çarpılmışa benzeyen basık burnunun üstünde bir gözlük.
    Ucuz şarapla terli giysi karışımı pis bir koku görünmez bir bulut gibi
    sarıyordu çevresini; Argensola onu servis kapısından görürdü: "İşte
    Tchernoff dostumuz dönüyor." Ve komşusuyla iki laf etmek için iç sahanlığa
    çıkardı. Adam uzun süre evinin girişini ona karşı savundu. Öyle ki İspanyol
    onun simyayla ya da benzeri esrarlı işlemlerle uğraştığını düşünmeye
    başladı. Gün gelip içeri girebildiğinde gördüğü şey kitaplar oldu, pek çok
    kitap, her yanda kitaplar, yerlere dağılmış, raflara dizilmiş, köşelere
    yığılmış göçmüş iskemleleri, hurda masaları kaplayan kitaplar; bir de ancak
    kırk yılda bir değiştirilen bir yatak: Ev sahibi her yanı toz toprak ve
    örümcek ağlarının sardığını görünce telaşlanıp, kapıcı kadının bir
    arkadaşından gelip bir el atmasını istiyordu.
</div>
<div>
    <br/>
</div>
<div>
    Sonunda Argensola bu adamın hayatının hiçbir esrarlı yanı olmadığını biraz
    da düş kırıklığıyla kabullenmişti. Pencerenin önünde yazıp durdukları
    çeviriydi; bazıları sipariş, bazıları da
</div>
<div>
</div>
<div>
    sosyalist gazetelere gönüllü yaptığı çalışmalar. Tek şaşırtıcı yanı bildiği
    dillerin çokluğuydu.
</div>
<div>
    <br/>
</div>
<div>
    — Bilmediği dil yok! –dedi Desnoyers'e o komşuyu anlatırken–. Yeni bir dil
    işitmeye görsün, birkaç günde sırrını çözüyor. Yaşayan dil olsun, ölü dil
    olsun, anahtarını biliyor. İspanyolcayı senin benim gibi konuşuyor, oysa
    hiç İspanyolca konuşulan bir ülkede bulunmamış.
</div>
<div>
    <br/>
</div>
<div>
    Yığılı duran kitapların bazılarının başlıklarını okuduğunda Argensola
    yeniden esrar duygusuna kapıldı. Büyük bölümü eski kitaplardı, çoğu
    kendisinin çözemediği dillerde yazılmıştı; yeni açılmış kitabevlerinden ve
    Seine Nehri'nin kıyısındaki sahafların tezgâhlarından ucuza satın
    alınmışlardı. Ancak "dillerin anahtarını bilen" bu adam o cins şeyler satın
    alabilirdi. Bu toza batmış, kimilerinin sayfaları yıpranmış kitap
    yığınlarından bir mistik hava, insanüstü gizemli törelerin, el değmemiş
    sırların havası yüzyılların ötesinden bir soluk gibi geliyordu. Ve bu kadim
    kitaplarla karmakarışık, yepyeni, pırıl pırıl kırmızı kapaklı başka
    yayınlar da vardı; sosyalist propaganda defterleri, Avrupa'nın bütün
    dillerinde broşürler, sonra gazeteler, başlıkları devrimi haber veren pek
    çok gazete.
</div>
<div>
    <br/>
</div>
<div>
    Tchernoff ziyaretten ve gevezelikten hoşlanıyora benzemiyordu. Öcü
    sakalının ardında gizemli bir gülümsemeyle, sohbeti kısa kesmek için sözü
    dirhemle sarf ediyordu. Ama Argensola'nın elinde onun bu yabanıl direncini
    kıracak bir şey vardı. Anlamlı bir davet ifadesiyle "Gidelim mi?"
    gibilerden göz kırpması yetiyordu. Ve ikisi hemen Desnoyers'in
    divanlarından birine ya da stüdyonun mutfağına, Victor Hugo Bulvarı'ndan
    gelme bir şişe şarabın
</div>
<div>
</div>
<div>
    karşısına yerleşiyorlardı. Don Marcelo'nun değerli şarapları Rusu
    yumuşatıyor, dilini çözüyordu. Ancak bu destekten faydalanarak bile, adamın
    yaşantısı üstüne pek bir şey öğrenemiyordu İspanyol. Ara sıra Jaurés'yi[19]
    ve başka sosyalist hatipleri anıyordu. En güvenebildiği geçim aracı
    partinin gazetelerine yaptığı çevirilerdi. Birkaç kez ağzından Sibirya
    adını kaçırdı; orada uzun süre kalmış olduğunu belirtti. Yine de istemeden
    ziyaret etmiş olduğu o uzak ülkeden söz etmeyi sevmiyordu. Daha ileri
    ifşaata girişmeksizin, alçakgönüllülükle gülümsüyordu.
</div>
<div>
    <br/>
</div>
<div>
    Julio Desnoyers'in dönüşünün ertesi günü, Argensola sabah sabah servis
    merdiveninin sahanlığında Tchernoff ile konuşmaktaydı ki, stüdyonun ana
    merdivene açılan kapısının zili çalındı. Amma da aksilik. Önemli
    politikacılar tanıyan Rus ona Jaurés'nin barışı koruyabilmek amacıyla
    yaptığı girişimleri aktarmaktaydı. Hâlâ umudunu koruyan birçok kişi vardı.
    O, Tchernoff ise, bu ham hayalleri her zamanki basık burunlu sfenks
    gülümsemesiyle yorumluyordu. Kuşkulu olmak için nedenleri vardı... Derken
    zil bir daha çalındı, İspanyol da ahbabını bırakıp kapıyı açmaya koştu.
</div>
<div>
    <br/>
</div>
<div>
    Bir bey Julio'yu görmek istiyordu. Fransızcayı düzgün konuşuyordu, ama
    Argensola vurgusundan kimliğini anladı. Yatak odasına girdiğinde,
    yatağından yeni kalkmış olan arkadaşına güvenle bildirdi:
</div>
<div>
    <br/>
</div>
<div>
    — Berlinli kuzenin, vedalaşmaya gelmiş. Başkası olamaz.
</div>
<div>
    <br/>
</div>
<div>
    Üç erkek stüdyoda bir araya geldiler. Desnoyers, yeni gelen onun toplumsal
    sınıfı hakkında yanılmasın diye arkadaşını tanıttı.
</div>
<div>
</div>
<div>
    <br/>
</div>
<div>
    — Kendisinden bahsedildiğini duydum. Bu bey, Argensola olmalı, büyük
    yetenekleri bulunan bir gençmiş.
</div>
<div>
    <br/>
</div>
<div>
    Doktor Julius von Hartrott bu sözleri her şeye vâkıf olan ve daha alt
    sınıftan birine dikkatinin sadakasını lütfederek gururunu okşamaya
    niyetlenen birinin kerli ferliliğiyle söyledi.
</div>
<div>
    <br/>
</div>
<div>
    İki kuzen birbirlerini içinde güvensizlik payı da olan bir merakla
    süzdüler. Aralarında yakın akrabalık bağı vardı, yine de birbirlerini pek
    az tanıyorlardı, karşılıklı olarak fikirlerinin ve zevklerinin tümüyle
    farklı olduğunu sezinlemekteydiler.
</div>
<div>
    <br/>
</div>
<div>
    Argensola, bu bilge kişiyi inceledikçe sivil kıyafetli bir subaya benzetti.
    Arada bir sivil giyinen kılıç erbabına öykünme hevesi sezinleniyordu onda;
    her Alman burjuvasının kendini bir üst sınıftanmış gibi satma emeliydi bu.
    Pantolonunun paçaları binici çizmelerinin içine sokulmak üzere yapılmış
    gibi dardı. Çift sıra düğmeli ceketinin beli sıkı, etekleri geniş ve uzun,
    yakası kalkıktı; biraz subay redingotuna benzetilmişti. Güçlü çene kemiği
    üzerine inen kızıl bıyığı ve kısa kesilmiş saçları bu savaşçı havasını
    tamamlıyordu. Oysa gözleri bir araştırmacının gözleriydi; donuk, kocaman,
    şaşkın, miyop gözbebekleri kalın camlı gözlüğünün ardına sığınmışlar, ona
    barışçı bir adam havası veriyorlardı.
</div>
<div>
    <br/>
</div>
<div>
    Desnoyers onun üniversitede yardımcı doçent olduğunu biliyordu, tuğla
    misali kalın ve ağır birkaç kitap yayımlamıştı, ünlü bir tarihçinin
    yönettiği, belge araştırmakla uğraşan bir dernek olan Tarih Semineri'nin
    araştırmacıları arasında yer alıyordu. Ceketinin yakasında bir yabancı onur
    kuruluşunun rozeti göze çarpıyordu.
</div>
<div>
</div>
<div>
    Julio'nun ailenin bilgesine karşı duyduğu saygıya biraz da küçümseme
    karışıyordu. Kendisi ve kardeşi Chichì küçüklüklerinden beri Berlin'deki
    kuzenlerine karşı içgüdüsel bir husumet beslemişlerdi. Hem ailesinin kalkıp
    da hayatı yalnızca kitaplardan öğrenmiş, ömrünü başka çağlardaki insanların
    ne yapıp ettiklerini araştırmakla geçirip kendi Alman kafasına göre
    sonuçlar çıkaran bu kitap kurdunu taklit edilmeye değer bir örnek gibi
    göstermeleri onu rahatsız ediyordu. Aslında Julio hayranlığa pek yatkındı,
    kendisine "konularını" Argensola'nın anlattığı bütün o yazarlara büyük
    saygı duyuyordu, ama ünlü akrabasının zihinsel üstünlüğünü kabul etmesi
    olacak iş değildi.
</div>
<div>
    <br/>
</div>
<div>
    Berlin'de bulunduğu sıralar duyduğu halk icadı Almanca bir deyimle
    sınıflandırmıştı onu. Orada ayrıntılı, ağır mı ağır araştırma kitaplarının
    her ay düzinelercesi yayımlanıyordu. Hiçbir profesör yoktu ki, basit bir
    ayrıntı konusunda koskocaman bir cilt yazmış olmasın, hem de beceriksiz ve
    karışık bir biçimde. İnsanlar da bu dar görüşlü, bütünü şöyle zekice
    kavrama yeteneğinden yoksun yazarlara, yapıtlarının gerektirdiği bitmez
    tükenmez oturma seanslarını ima ederek Sitzfleisch haben (mabadı dolgun)
    tanımını yakıştırmıştı. Kuzeni onun gözünde öyle bir Sitzfleisch haben'dı
    işte.
</div>
<div>
    <br/>
</div>
<div>
    Doktor von Hartrott, ziyaretinin nedenini açıklarken İspanyolca konuştu. Bu
    dili çocukluğunda ailesinin dili olduğu için, aynı zamanda ihtiyatlı
    davranmış olmak için kullanıyordu, nitekim işitilmekten çekinircesine
    birkaç kez çevresine bir göz attı. Julio'ya veda etmeye gelmişti. Annesi
    onun döndüğünü söylemişti ya, görüşmeden çekip gitmek istememişti. Birkaç
    saat içinde Paris'ten ayrılacaktı; koşullar sıkıştırıyordu.
</div>
<div>
</div>
<div>
    — Ama sen savaş çıkacağını sanıyor musun? –diye sordu Desnoyers.
</div>
<div>
    <br/>
</div>
<div>
    — Savaş yarın ya da öbür gün patlak verecek. Önlemeye kimsenin gücü yetmez.
    İnsanlığın sağlığı açısından gerekli bir olgu bu.
</div>
<div>
    <br/>
</div>
<div>
    Bir sessizlik oldu. Julio ile Argensola bir savaşçı küstahlığıyla konuşan
    bu barışçı görünümlü adama şaşkınlıkla bakakaldılar. İkisi de fark ettiler
    ki, doktor bu ziyareti, görüş ve coşkularını birilerine aktarmak gereğiyle
    yapmaktaydı. Aynı zamanda, Paris halkının bir alay dışavurumu arasında,
    onların ne düşündüklerini, ne bildiklerini öğrenmek istiyor da olabilirdi.
</div>
<div>
    <br/>
</div>
<div>
    — Sen Fransız değilsin –diye ekledi kuzenine yönelerek–; sen Arjantin'de
    doğdun, senin önünde gerçeği söylemek mümkün.
</div>
<div>
    <br/>
</div>
<div>
    — E, sen orada doğmadın mı? –diye sordu Julio gülümseyerek.
</div>
<div>
    <br/>
</div>
<div>
    Doktor, sanki aşağılayıcı bir şey duymuş gibi bir itiraz hareketi yaptı.
</div>
<div>
    <br/>
</div>
<div>
    — Hayır; ben Almanım. Bizlerden birisi nerede doğmuş olursa olsun, her
    zaman kendi anayurdu olan Almanya'ya aittir.
</div>
<div>
    <br/>
</div>
<div>
    Ardından Argensola'ya dönerek sözü sürdürdü:
</div>
<div>
    <br/>
</div>
<div>
    — Bey de yabancı. Soylu bir ülkeden geliyor. İspanya en iyi yanlarını bize
    borçludur: Onura tapınmayı, şövalyelik ruhunu.
</div>
<div>
</div>
<div>
    İspanyol itiraz edecek oldu, ama bilge kişi izin vermedi, bir akademisyen
    havasıyla ekledi:
</div>
<div>
    <br/>
</div>
<div>
    — Sizler vaktiyle perişan Keltlerdiniz, değersiz bir ırkın aşağılığına
    gömülmüş, Roma Latinliğiyle melezleşmiştiniz, bu da durumunuzu büsbütün
    kötüleştiriyordu. Bereket Gotlar ve bizim ırkımızdan daha başka halk
    toplulukları tarafından fethedildiniz de kişilik vakarı nedir öğrendiniz.
    Delikanlı, şunu hiç aklınızdan çıkarmayın ki, Vandallar günümüzdeki
    Prusyalıların atalarıdır.
</div>
<div>
    <br/>
</div>
<div>
    Argensola yine bir şeyler diyecek oldu, ama arkadaşı profesörün sözünü
    kesmesin diye bir işaret yaptı. Adam az önceki çekingenliğini unutmuş,
    kendi sözlerinin coşkusuna kapılmıştı.
</div>
<div>
    <br/>
</div>
<div>
    — Büyük olaylara tanık olacağız –diye sürdürdü–. Bugünlerde doğmuş olmakla
    talihliyiz, tarihin en ilginç çağı bu. İnsanlık bugünlerde rotasını
    değiştirmekte. Gerçek uygarlık şimdi başlıyor işte.
</div>
<div>
    <br/>
</div>
<div>
    Onun fikrince, patlayacak savaş görülmedik bir hızla gelişecekti. Almanya
    bu kesin olayı dünya ekonomisini uzun süre sarsmayacak şekilde
    gerçekleştirmek üzere hazırlanmıştı. Hasımlarının en ürkütücüsü olan
    Fransa'yı ezmeye bir ay yetecekti. Sonra Rusya'nın karşısına dikilecekti; o
    hantal ülke anında savunmaya geçmeyi beceremeyecekti. Son olarak sıra o
    tafralı İngiltere'ye saldırmaya gelecekti, Alman ilerleyişini daha fazla
    engelleyemesinler diye İngilizleri adalarına hapsedeceklerdi. O bir dizi
    hızlı darbeyle yıldırım zaferi bir yaza sığacaktı. Gelecek sonbaharda,
    dökülen yapraklar, Almanya'nın kesin zaferini selamlayacaktı.
</div>
<div>
</div>
<div>
    <br/>
</div>
<div>
    Dinleyicilerinden hiç itiraz beklemeyen bir profesörün güveniyle, Alman
    ırkının üstünlüğünü anlattı. İnsanlar kafataslarının biçimine göre iki
    gruba ayrılmışlardı: Dolikosefaller ve brakisefaller. Bir başka bilimsel
    ilkeye göre de sarı saçlılarla siyah saçlılar olarak ayrılıyorlardı.
    Dolikosefaller daha ileri bir aklın temsilcisi olan ari ırktı.
    Brakisefaller melezdiler, yozlaşmanın her türlü damgasını taşıyorlardı. Tam
    bir dolikosefal olan Cermen insanı o eski arilerin tek mirasçısıydı. Bütün
    öteki halklar, özellikle de Avrupa'nın güneyinde "Latin" olarak
    adlandırılanlar, insanlığın yozlaşmış kısmındandılar.
</div>
<div>
    <br/>
</div>
<div>
    İspanyol daha fazla kendini tutamadı. Bu ırkçılık kuramları artık biraz
    okumuş yazmış kimsenin yutmadığı köhnemiş düşüncelerdi! Ari ırk diye bir
    şey yoktu, tarih boyunca onca haşır neşir olduktan sonra tüm halkların
    kanları bin bir karışımdan oluşuyordu!.. Almanların çoğunda profesörün
    aşağı ırklara yakıştırdığı etnik özellikler görülüyordu.
</div>
<div>
    <br/>
</div>
<div>
    — Biraz öyle aslında –dedi Hartrott–. Yine de Alman ırkı tümüyle ari olmasa
    bile, ırkların en az karışmış olanıdır, dolayısıyla dünyayı yönetmek de
    onun hakkıdır.
</div>
<div>
    <br/>
</div>
<div>
    Güney topraklarında yaşayan Keltlerden söz ederken sesi alaylı ve keskin
    bir tonla batıcılaşıyordu. Onlar insanlığın ilerleyişini geciktirmişler,
    onu yolundan saptırmışlardı. Kelt insanı bireyciydi, dolayısıyla eşitliği
    amaçlayan, yönetilmesi olanaksız bir devrimciydi. Üstelik insancıldı, acıma
    duygusunu erdem sayardı, böylece hiç mi hiç işe yaramayan cılızların
    varlığını savunurdu.
</div>
<div>
    <br/>
</div>
<div>
    Pek soylu olan Alman insanı, düzeni ve gücü her şeyden üstün tutardı. Doğa
    onu hadım ırklara hükmetsin diye
</div>
<div>
</div>
<div>
    seçmişti, liderleri belirleyen tüm erdemlere sahipti. Fransız Devrimi
    doğrudan doğruya Cermenlerle Keltler arasında bir çatışma olmuştu. Fransız
    soyluları barbar denilen halkların istilasının ardından ülkeye yerleşmiş
    bulunan Alman savaşçıların torunlarıydılar. Burjuva sınıfıyla halk,
    Gal-Kelt öğesini temsil ediyordu. Aşağı ırk üstün ırkı yenmiş, ülkenin
    altını üstüne getirmiş, dünyayı tedirgin etmişti. Keltçilik demokrasinin,
    sosyalist öğretinin, anarşinin mucidiydi. Ama Cermenlerin başkaldırması
    yakındı, kuzeyli ırk yeniden düzeni sağlayacaktı, bunu başarabilsin diye
    onun tartışma götürmez üstünlüğünü koruyarak kayırmıştı Tanrı onu.
</div>
<div>
    <br/>
</div>
<div>
    — Bir halk –diye ekledi–, ancak temelden Cermen halkı ise yüce bir yazgı
    umabilir. Cermenliği azaldığı oranda uygarlığı da azalacaktır. Biz
    insanlığın soylu kesimini temsil ediyoruz, Kayzer Wilhelm'in dediği gibi
    "yeryüzünün kaymağı"yız.
</div>
<div>
    <br/>
</div>
<div>
    Bu böbürlenmeleri Argensola ağzı açık dinlemekteydi. Bütün büyük halklar
    gün gelmiş emperyalizm ateşine tutulmuşlardı. Yunanlılar halkların en
    uygarı olduklarından ve kendilerinin başka insanlara uygarlık aktarmaya en
    elverişli kişiler olduklarına inandıklarından hegemonya emelleri
    beslemişlerdi. Romalılar, fethettikleri topraklarda, kendi hukuklarını ve
    adalet kurallarını yerleştirmişlerdi. Devrim ve İmparatorluk döneminin
    Fransızları istilalarını insanları özgürleştirmek ve yeni fikirlerin
    tohumlarını saçmak dileğiyle haklı gösteriyorlardı. XVI. yüzyıldaki
    İspanyollar bile, din birliğini sağlamak ve dinsel sapkınlığın kökünü
    kurutmak adına Avrupa'nın yarısına karşı savaşırken hatalı, karanlık, ama
    çıkarsız bir idealin peşindeydiler.
</div>
<div>
</div>
<div>
    Tarihte onların hepsi cömert ve kendi çıkarlarından üstün saydıkları bir
    şey uğruna harekete geçmişlerdi. Yalnız bu profesörün Almanya'sı kendini
    dünyaya ırkının üstünlüğünü ileri sürerek dayatmaya kalkışıyordu; öyle bir
    üstünlüktü ki bu, hiç kimse tarafından tanınmamıştı, iddialarına bir sahte
    bilim cilası çekerek kendi kendine yakıştırıyordu.
</div>
<div>
    <br/>
</div>
<div>
    — Bugüne değin, savaşlar askerlerin uğraşı olmuştu –diye sürdürdü
    Hartrott–. Şimdi açılacak savaş askerlerle profesörlerin olacak.
    Hazırlanışında üniversitenin de genelkurmay kadar payı var. Alman bilimi,
    bilimlerin en ilerisidir, Latin devrimcilerin militarizm diye
    küçümsedikleri şeyle sonsuza değin birleşmiştir. Dünyanın efendisi olan
    güç, hukuku oluşturan şeydir ve bizim uygarlığımızı dayatacaktır, tek
    sahici uygarlıktır bu. Bizim ordularımız bizim kültürümüzün
    temsilcileridir, birkaç hafta içinde dünyayı içine düştüğü Kelt
    çöküntüsünden kurtaracak, onu yepyeni bir kanla gençleştireceklerdir.
</div>
<div>
    <br/>
</div>
<div>
    Irkının muazzam geleceği, onun, sözlerine lirik bir coşku vermesine neden
    olmuştu. I. Wilhelm'e, Bismarck'a, geçmiş zaferlerin tüm kahramanlarına
    sonsuz saygısı vardı, ama onlardan zamanını doldurmuş, can çekişen
    tanrılarmış gibi söz ediyordu. Şanlı büyükbabalardı onlar; kendi halinde
    emeller beslemişlerdi, sınırları genişletmekle, imparatorluğun birliğini
    sağlamakla yetinmişlerdi, sonra da yeni kuşağın gösterdiği her cüretkârlığa
    sağlıksız bir ihtiyatla karşı çıkmışlardı. Emelleri kıta hegemonyasından
    öteye geçmemişti... Ama sonra II. Wilhelm ortaya çıkmıştı, ülkenin
    gereksindiği çok yönlü kahramandı o.
</div>
<div>
</div>
<div>
    <br/>
</div>
<div>
    — Hocam Lamprecht[20] –dedi Hartrott–, onun büyüklüğünü bir tablo gibi
    ortaya koymuştur. Hem gelenek, hem gelecek o, hem düzen, hem cüretkârlık.
    Büyükbabası gibi, Tanrı'nın inayetiyle monarşiyi temsil ettiğine kesinlikle
    inanıyor. Ancak keskin, pırıl pırıl zekâsıyla modern çağın yeniliklerini
    kabul ediyor ve benimsiyor. Bir romantik, bir feodal, tarıma bağlı
    muhafazakârların destekçisi oluşunun yanı sıra, günün adamı; pratik
    çözümler araştırıyor ve Amerikan işi bir faydacı ruh sergiliyor. Benliğinde
    içgüdüyle mantığı birleştiriyor.
</div>
<div>
    <br/>
</div>
<div>
    Bu kahramanın önderliğinde, Almanya giderek güçlerini toplamış, gerçek
    yolunun ne olduğunu anlamıştı. Üniversite onu ordularından daha fazla
    alkışlıyordu. Onca saldırı gücünü biriktirdikten sonra neden bir işe
    yaramasınlardı?.. Dünya imparatorluğu Cermen halkının olmalıydı.
    Trei-tschke'nin[21] öğrencileri olan tarihçiler ve filozoflar bu dünya
    egemenliğini haklı gösterecek nedenleri şekillendireceklerdi. Ve psikoloji
    tarihçisi Lamprecht, diğer profesörler gibi, Cermen ırkının mutlak
    üstünlüğü inancını oraya atmıştı. Bu ırkın dünyaya egemen olması doğruydu,
    çünkü güç yalnız ondaydı. "Almanlaşma depremi" tüm insanlar için muazzam
    iyilikler getirecekti. Efendi olarak doğmuş bir ırkın hükümdarlığı altında
    yeryüzü mutlu olacaktı. Alman Devleti, "kol kol yayılan" bir güç olacak,
    şanı geçmişin ve bugünün tüm imparatorluklarını gölgede bırakacaktı. Gott
    mit uns (Tanrı bizimledir).
</div>
<div>
    <br/>
</div>
<div>
    — Hocamın söylediği gibi, Hıristiyan ve Cermen bir Tanrı var, yabancı
    düşmanlarımızın karşısına güçlü ve kıskanç bir ilah gibi dikilen bir "Ulu
    Müttefik". Var mı bunu kim inkâr edebilecek kimse?..
</div>
<div>
</div>
<div>
    <br/>
</div>
<div>
    Desnoyers kuzenini hayretler içinde dinliyor, aynı zamanda gözünü
    Argensola'dan ayırmıyordu. O da gözleriyle konuşuyordu sanki. "Çıldırmış bu
    –diyordu–. Bu Almanlar kibirden çıldırmışlar."
</div>
<div>
    <br/>
</div>
<div>
    Oysa profesör, kendi coşkusunu dizginleyemeden ırkının yüceliklerini sayıp
    dökmedeydi.
</div>
<div>
    <br/>
</div>
<div>
    İmanın en yüce ruhlarda bile gölgelendiği olmuştur. O yüzden tanrısal
    Kayzer de açıklanması olanaksız zayıflıklar göstermişti. Fazla iyiydi,
    fazla iyilikseverdi. "Delicie generis humani", yine Hartrott'un hocası olan
    Profesör Lasson'un[22] dediği gibi. O muazzam gücüyle dünyayı ezip
    geçebileceği halde barışı korumakla yetiniyordu. Ama millet olduğu yerde
    durmak istemiyordu, onu harekete geçirmiş olan önderi itmekteydi.
    Dizginleri kasmanın yararı yoktu. "İlerlemeyen kişi geri kalır",
    Pancermenizm böyle haykırıyordu imparatora. İlerlemek gerekirdi, tüm
    dünyayı fethedene değin.
</div>
<div>
    <br/>
</div>
<div>
    — İşte savaş geliyor –diye sürdürdü–. Ötekilerin sömürgeleri bizim olmalı,
    öyle ya, Bismarck, ihtiyarlık inatçılığıyla, dünya paylaşılırken hiçbir şey
    istemedi, en verimli toprakları bıraktı Fransa ile İngiltere alsınlar.
    Cermen kanı taşıyan, bizim atalarımız tarafından uygarlaştırılmış tüm
    toprakların Almanya'nın olması gerek.
</div>
<div>
    <br/>
</div>
<div>
    Hartrott o ülkeleri bir bir sayıyordu. Hollanda ile Belçika Almandılar.
    Franklardan ötürü Fransa da öyleydi; kanının üçte biri Cermenlerden
    geliyordu. İtalya ise... (profesör bu noktada o ulusun bir müttefik
    olduğunu anımsayarak duraklıyordu, pek güvenilir bir müttefik değildi
    aslında, ama diplomatik anlaşmalar henüz yürürlükteydi. Yine de Lombardları
    ve kuzeyden gelen diğer ırkları hatırlatıyordu.)
</div>
<div>
</div>
<div>
    İspanya ve Portekiz'e sarışın Gotlar gelip yerleşmişlerdi, dolayısıyla
    onlar da Alman ırkına aittiler. Amerika uluslarının çoğunluğu da ya
    İspanyol ya Portekiz kökenli olduklarından, bu halka dahildiler.
</div>
<div>
    <br/>
</div>
<div>
    — Şimdilik onları düşünmek için erken –diye ekledi doktor
    alçakgönüllülükle–, ama gün gelecek, adaletin saati çalacaktır. Hele kıtada
    zaferi kazanalım, onların kaderini de düşünürüz... Kuzey Amerika da bizim
    uygarlaştırıcı etkimizden nasiplenmeli. Orada da milyonlarca Alman var,
    kıtanın büyüklüğünü onlar yaratmışlar.
</div>
<div>
    <br/>
</div>
<div>
    Gelecek fetihlerden, kendi ülkesinin öbür halklara yapacağı bir lütufmuş
    gibi söz ediyordu. O halklar yaşamlarını eskisi gibi, kendi hükümetleriyle
    sürdüreceklerdi, ama bir hocanın sert elini gereksinen ergenler gibi,
    Cermen ırkının hükmüne girmiş olacaklardı. Böylece Dünya Birleşik
    Devletleri'ni oluşturacaklardı, babadan oğula geçen, mutlak güç sahibi bir
    başkan olacaktı: Cermen kültürünün erdemlerinden yararlanan Almanya
    imparatoru; insanlar onun endüstriyel yönetiminin altında, disiplinle
    çalışacaklardı... Ne var ki dünya nankördü, insanların kötülüğü hep her
    türlü ilerlemeyi engellerdi.
</div>
<div>
    <br/>
</div>
<div>
    — Boş hayallere kapılmayalım –dedi profesör kibirli bir hüzünle–. Dostumuz
    yoktur bizim. Herkes bizden sanki tehlikeli varlıklarmışız gibi ürküyor,
    çünkü en zeki, en aktif bizleriz, çünkü başkalarından üstün olduğumuz
    görülüyor...
</div>
<div>
    <br/>
</div>
<div>
    Ama madem bizi sevmiyorlar, korksunlar bizden. Dostum Mann'ın dediği gibi,
    Kultur dünyanın manevi örgütlenmesidir, evet, yine de gerektiğinde "kanlı
    vahşeti" dışlamaz. Kultur içimizde barındırdığımız şeytaniliği
    yüceleştirir, ahlakın,
</div>
<div>
</div>
<div>
    aklın ve bilimin üstündedir. Kultur'u top ateşiyle dayatacağız biz.
</div>
<div>
    <br/>
</div>
<div>
    Argensola'nın kafasından geçenler gözlerinden okunuyordu: "Çıldırmış
    bunlar, kibir başlarına vurmuş... Bu insanların elinden çekeceği var
    dünyanın!"
</div>
<div>
    <br/>
</div>
<div>
    O karanlık monologu biraz iyimserlikle aydınlatmak umuduyla Desnoyers söze
    karıştı. Savaş henüz ilan edilmemişti ki, diplomatik müzakereler
    sürmekteydi. Kim bilir belki de son anda her şey düzeltilirdi, başka
    seferler de öyle olmuştu ya. Kuzeni saldırgan bir coşkunun etkisiyle durumu
    galiba biraz çarpıtıyordu.
</div>
<div>
    <br/>
</div>
<div>
    Ah doktorun o alaylı, yırtıcı, keskin gülümsemesi!.. Argensola ihtiyar
    Madariaga'yı tanımamıştı, yine de köpekbalıklarının öyle gülümsediklerini
    düşündü, oysa hayatında köpekbalığı görmemişti.
</div>
<div>
    <br/>
</div>
<div>
    — Savaş kapıda –diye belirtti Hartrott–. Almanya'dan yola çıktığımda, daha
    bundan on beş gün önce, savaşın yakın olduğunu biliyordum.
</div>
<div>
    <br/>
</div>
<div>
    Bunları öyle bir güvenle söylemişti ki, Julio'nun tüm umutları yok olup
    gitti. Ayrıca bu adamın az önce ayrılmış olduğu annesini görmek bahanesiyle
    yaptığı yolculuk kendisini tedirgin ediyordu... Doktor Julius von Hartrott
    acaba ne yapmaya gelmişti Paris'e?..
</div>
<div>
    <br/>
</div>
<div>
    — Madem öyle –diye sordu Desnoyers–, niçin yapılıyor onca diplomatik
    görüşme? Alman hükümeti, gönülsüzce de olsa, niçin Avusturya ile Sırbistan
    arasındaki savaşta
</div>
<div>
</div>
<div>
    arabuluculuğa soyunuyor?.. Kalkıp açıkça savaş ilan etse daha iyi olmaz mı?
</div>
<div>
    <br/>
</div>
<div>
    Profesör dosdoğru yanıtladı:
</div>
<div>
    <br/>
</div>
<div>
    — Kuşkusuz, hükümetimiz savaşı başkaları ilan etsin istiyordur. Saldırıya
    uğramış konumda olmak çok daha iyidir ve ne denli aşırı olursa olsun, daha
    sonra verilecek tüm kararları haklı gösterir. Memlekette yaşam düzeyleri
    iyi olan ve savaş istemeyen insanlar var. Bizi savaşa zorlayanların
    düşmanlarımız olduğuna onları inandırmak yararlı olur, böylece kendilerini
    savunmak gereksinimini duyacaklardır. Yalnız üstün ruhlar büyük
    ilerlemelerin ancak kılıç zoruyla gerçekleştirileceği kanısına ulaşırlar,
    büyük Treitschke'mizin dediği gibi, savaşın en yüce ilerleme biçimi
    olduğunu anlarlar.
</div>
<div>
    <br/>
</div>
<div>
    Bir kez daha yüzünde yırtıcı bir ifadeyle gülümsedi. Ona bakılırsa ahlak
    ancak bireyler arasında söz konusu olmalıydı, çünkü onların daha uysal ve
    disiplinli olmalarına yarardı. Ama ahlak hükümetlerin ayağına dolaşır,
    faydasız bir engel gibi ortadan kaldırılmalıdır. Bir devlet için gerçek ya
    da yalan diye bir şey yoktur. Şanlı Bismarck, Fransa ile savaş çıkarabilmek
    için, ki bu Almanya'nın büyüklüğünün temeli olmuştur, sahte bir telgraf
    düzenlemekte tereddüt etmemişti.
</div>
<div>
    <br/>
</div>
<div>
    — Hem sen de kabul edersin ki, çağımızın en büyük kahramanıdır o. Tarih
    onun bu marifetine hoşgörüyle yaklaşıyor. Zaferi kazananı kim suçlayabilir
    ki?.. Profesör Hans Delbruck çok haklı olarak şöyle yazmıştı: "O sahte Ems
    telgrafını düzenleyenin eline sağlık!"
</div>
<div>
    <br/>
</div>
<div>
    Savaşın derhal patlak vermesi yararlı olurdu, koşullar Almanya'nın
    lehineydi, düşmanlar kendi havalarındaydılar.
</div>
<div>
</div>
<div>
    Böylece General Bernhardi ile daha başka ünlü vatandaşlarının salık
    verdikleri önleyici savaş olacaktı. Düşmanların hazırlanıp da savaş ilan
    etmesini beklemek tehlikeli olurdu. Hem zaten zayıf milletlerin kendi
    sefaletlerini sürdürmek için bulup çıkardıkları hukuk falan gibi icatlar
    Almanlar için ne engel oluştururdu ki?.. Onların gücü vardı; güç yeni
    yasalar yaratır. Savaştan galip çıkarlarsa tarih onlara yaptıklarının
    hesabını sormazdı. Darbe Almanya'dan geliyordu, eğer zafere ulaştıracak
    olursa tüm dinlerin rahipleri er geç bu kutsal savaşı ilahileriyle
    kutsayacaklardı.
</div>
<div>
    <br/>
</div>
<div>
    — Biz savaşı krallarını katleden Sırpları cezalandırmak için de yapmıyoruz,
    Lehleri ve Rusya tarafından ezilen diğer halkları kurtarıp sonra çıkarsız
    hamiyetimizin hayranlığıyla itaat edilmek için de. Savaşmak istiyoruz,
    çünkü biz yeryüzünün bir numaralı halkıyız ve etkinliğimizi tüm gezegene
    yaymak zorundayız. Almanya'nın saati çaldı. Dünyayı yönetecek iktidar
    mevkiine geçeceğiz, başka çağlarda o yeri İspanya, ardından Fransa işgal
    etmişti, şu anda sıra İngiltere'nin. O halkların yıllarca süren hazırlıklar
    sonucunda ulaştıkları yere biz dört ayda ulaşacağız. İmparatorluğun fırtına
    bayrağı tüm denizleri ve milletleri dolaşacak; güneş büyük kıyımları
    aydınlatacak... Eski Roma ölümcül hastayken mezarını kazan Cermenleri
    barbar olarak adlandırmıştı. Bugünün dünyası da ölüm kokuyor, herhalde bize
    barbar diyecektir... Desin bakalım! Tanca ve Toulon, Anvers ve Calais,
    Cermen barbarlığına baş eğdiklerinde durumu daha uzun uzadıya
    konuşacağız... Güç bizim elimizde, gücü elinde tutan kişi artık tartışmaz,
    söze kulak
</div>
<div>
</div>
<div>
    asmaz... Güç! Şöyle, kodun mu oturtacaksın, al sana tüm soruların yanıtı
    işte.
</div>
<div>
    <br/>
</div>
<div>
    — Tamam da, zafere o kadar da mı güveniyorsunuz? –diye sordu Desnoyers–.
    Bazen kader korkunç sürprizler yapar. Gizlide saklıda öyle güçler vardır
    ki, en parlak planları bile altüst eder.
</div>
<div>
    <br/>
</div>
<div>
    Doktor bunun üzerine dağların tepesinden küçümseyerek baktı. Uzun zamandır
    her şey öngörülmüş, her şey incelenmişti, hem de o titiz Alman yöntemiyle.
    Karşılarında kim vardı ki?.. En ürkülecek düşman Fransa idi, o da sinir
    bozucu psikolojik propagandanın etkilerine, savaşın çilelerine, çabalarına,
    yoksunluklarına dayanamazdı; fiziksel olarak zayıf düşmüş, devrim ruhuyla
    zehirlenmiş, refahına fazlasıyla tutkun olduğundan giderek silah
    kullanmaktan vazgeçmiş bir halktı.
</div>
<div>
    <br/>
</div>
<div>
    — Bizim generallerimiz –diye sürdürdü–, Fransa'yı öyle bir perişan
    edecekler ki, yolumuza çıkmaya asla cesaret edemeyecektir.
</div>
<div>
    <br/>
</div>
<div>
    Geriye Rusya kalıyordu, ama şekilsiz kalabalıklarını bir araya toplaması
    uzun zaman alır ve güç olurdu. Berlin'deki genelkurmay her şeyi elifi
    elifine hazırlamıştı, Fransa altı hafta içinde ezilecek, ardından muazzam
    bir askeri güç, daha yerinden kıpırdamasına fırsat verilmeksizin Rus
    İmparatorluğu'na yöneltilecekti.
</div>
<div>
    <br/>
</div>
<div>
    — Horozu boğazladıktan sonra ayının defterini düreceğiz – diye belirtti
    profesör muzaffer bir edayla.
</div>
<div>
</div>
<div>
    Ama kuzeninin itiraz edeceğini fark ederek, telaşla sözünü sürdürdü:
</div>
<div>
    <br/>
</div>
<div>
    — Bana ne söyleyeceğini biliyorum. Geriye bir düşman kalıyor: Henüz arenaya
    çıkmamış olan biri, ama tüm Almanlar onu beklemekteyiz. O düşman bizde
    başkalarından da fazla nefret uyandırıyor, çünkü bizim kanımızdan, ırkımıza
    ihanet etmiş olan biri... Ah, nasıl da tiksiniyoruz ondan!
</div>
<div>
    <br/>
</div>
<div>
    Bu sözleri öyle bir nefret, öyle bir öç alma isteğiyle söylemişti ki, iki
    dinleyicisi şaşkınlık içinde kalakaldılar.
</div>
<div>
    <br/>
</div>
<div>
    — İngiltere bize saldırsa bile –diye sürdürdü Hartrott–, zaferimizi
    engellemeyecektir bu. O hasım da öbürlerinden daha ürkütücü değil. Evet,
    tam yüz yıldır dünyaya egemen. Napolyon'un düşüşünden sonra, Viyana
    Kongresi'nde kıta egemenliğini devraldı o, elinden kaçırmamak için
    savaşacaktır. Ama neye yarar ki onun enerjisi?.. Bizim Bernhardi'mizin
    dediği gibi, İngiliz halkı hazır yiyicilerden ve sportmenlerden oluşan bir
    halktır. Ordusu ulusun döküntülerinden toplanmış. Ülkede askerlik ruhu diye
    bir şey yok. Biz ise savaşçı bir halkız, yanlış bir hayat anlayışıyla zayıf
    düşmüş olan İngilizleri kolayca alt ederiz.
</div>
<div>
    <br/>
</div>
<div>
    Doktor bir an sustuktan sonra ekledi:
</div>
<div>
    <br/>
</div>
<div>
    — Ayrıca düşmanlarımızın içine düştüğü yozlaşmadan, milli birlikten yoksun
    oluşlarından yararlanacağız. Tanrı o nefret edilesi halkları kargaşaya
    boğarak bize yardımcı olacaktır. Fransa'da savaşla birlikte devrim patlak
    verecektir. Paris halkı sokaklarda barikatlar kuracaktır: Komün zamanının
    anarşisi yeniden doğacaktır. Tunus, Cezayir ve diğer sömürgeler anayurda
    karşı ayaklanacaklardır.
</div>
<div>
</div>
<div>
    <br/>
</div>
<div>
    Argensola saldırgan bir inançsızlıkla gülümsemenin sırası geldiğini
    düşündü.
</div>
<div>
    <br/>
</div>
<div>
    — Tekrar söylüyorum –diye ayak diredi Hartrott–, bu ülkeyi bekleyen şey
    Paris'te devrimler, sömürgelerinde isyanlar. Ne dediğimi iyi biliyorum
    ben... Rusya'nın içinde de devrim patlak verecektir, kızıl bayraklı devrim
    Çarı diz çöküp lütfumuza sığınmaya zorlayacaktır. Yakın zamanlarda St.
    Petersburg'daki grevleri, Cumhurbaşkanı Poincaré'nin ziyareti bahanesiyle
    grevcilerin yaptıkları gösterileri gazetelerde okuyun, yeter... İngiltere
    sömürgelerinden istediği yardımı alamayacaktır. Hindistan başkaldıracak,
    Mısır, İngiliz boyunduruğundan kurtulma zamanının geldiğine inanacaktır.
</div>
<div>
    <br/>
</div>
<div>
    Bir bilim adamının güveniyle söylenen bu sözlerden Julio etkilenmişe
    benziyordu. Argensola'nın inançsızlığına sinirlenecek oldu, öyle ya,
    profesöre saygısızca bakıyor, gözleriyle "Çılgın bu, kibri başına vurmuş,"
    diye yineliyordu. O adamın öyle felaket tellallığı yapmak için ciddi
    nedenleri vardı herhalde. Paris'te bulunuşu da, Desnoyers'in kendi kendine
    açıklayamadığı bir şey olduğundan, sözlerine gizemli bir yetke veriyordu.
</div>
<div>
    <br/>
</div>
<div>
    — Öyle ama, uluslar kendilerini savunacaklardır –diye bir çıkış yaptı
    kuzenine–. Zaferi kazanmak öyle sandığın kadar da kolay olmayacaktır.
</div>
<div>
    <br/>
</div>
<div>
    — Elbette savunacaklar. Savaş çetin olacak. Öyle görünüyor ki, Fransa son
    yıllarda ordusuna çekidüzen vermiş. Belli bir direnişle karşılaşacağız
    gerçi; zafer daha çetin olacak, ama yeneceğiz... Almanya'nın vurucu gücü
    nereye kadar varır, haberiniz bile yok. Kimse kendi sınırlarından ötesini
    kesinlikle bilmiyor. Eğer düşmanlarımız bu gücün ne
</div>
<div>
</div>
<div>
    <br/>
</div>
<div>
    büyük olduğunu bilseler, gereksiz kurbanlar vermektense önümüzde diz
    çökerlerdi.
</div>
<div>
    <br/>
</div>
<div>
    Uzun bir sessizlik oldu. Julius von Hartrott dalıp gitmişti. Irkının
    biriktirmiş olduğu gücün anısı bir tür mistik tapınmaya sürüklüyordu
    kendisini.
</div>
<div>
    <br/>
</div>
<div>
    — İlk zaferi epey zaman önce kazandık –dedi birden–. Düşmanlarımız bizden
    nefret ediyorlar, ama taklitten de geri durmuyorlar. Almanya markasını
    taşıyan her şey dünyanın her yanında aranır oldu. Silahlarımıza karşı
    direnmeye çalışan düşmanlarımız üniversitelerinde bizim yöntemlerimizi
    kopya ediyorlar, kuramlarımıza hayran kalıyorlar, Almanya'da başarılı
    olamayan kuramlarımıza bile. Bizi nasıl da adım adım izlediklerini gördükçe
    çoğu kez kendi aramızda Romalı kâhinler gibi gülüyoruz... Bir de kalkmış,
    özümüzün üstün olduğunu kabul etmek istemiyorlar!
</div>
<div>
    <br/>
</div>
<div>
    İlk kez Argensola, Hartrott'un sözlerini gözleri ve yüz ifadesiyle
    onayladı. Dediği doğruydu: Dünya "Almanlara iman"ın kurbanı olmuştu. Bir
    zihinsel ürkeklik, güçlü karşısında duyulan korku Almanya kaynaklı her şeye
    karşı ayrımsız, öylece, sırf pırıltısı yüzünden hayranlık uyandırıyordu;
    eğrisi doğrusuna karışıyordu. Latin diye adlandırılanlar bu hayranlığa
    kapılmışlar, mantık dışı bir karamsarlıkla kendi güçlerinden kuşku duyar
    olmuşlardı. Kendi ölüm fermanlarını ilk imzalayanlar onlardı. Kibirli
    Almanlara da bu karamsarların sözlerini yineleyerek kendi üstünlüklerine
    iman etmek kalıyordu.
</div>
<div>
    <br/>
</div>
<div>
    Bir uçtan öbür uca ara tonları atlayarak geçen güneyli tutkusuyla, birçok
    Latin, geleceğin dünyasında can çekişmekte olan Latin topluluklarına yer
    kalmadığını
</div>
<div>
</div>
<div>
    bildirmişler, yalnız Almanya'nın uygarlaştırıcı güçleri bünyesinde
    barındırdığını eklemişlerdi. En abartılı fikirlere takılarak kendi
    aralarında bağrışıp duran Fransızlar, kapının ardında onları dinleyen
    birileri olduğunu fark etmeksizin, yıllarca Fransa'nın dağılma halinde
    olduğunu, ölümüne doğru
</div>
<div>
    <br/>
</div>
<div>
    ilerlediğini yinelemişlerdi. Şimdi düşmanlarının küçümsemesine neden
    kızıyorlardı ki?.. O düşmanlar onların bu inanışlarına katılmasın da ne
    yapsınlardı?..
</div>
<div>
    <br/>
</div>
<div>
    Profesör, o ana kadar kendisini düşmanca bir gülümsemeyle dinlemiş bulunan
    bu delikanlının sessiz onayını yanlış yorumlayarak, ekledi:
</div>
<div>
    <br/>
</div>
<div>
    — Fransa'da Alman kültürü denemesini yapmanın zamanı geldi, galipler olarak
    yerleştireceğiz kültürümüzü.
</div>
<div>
    <br/>
</div>
<div>
    Argensola bu noktada onun sözünü kesti: "Peki, ya ünlü bir Almanın
    belirttiği üzere, Alman kültürü diye bir şey yoksa?" Kibriyle kendisini
    sersemletmiş olan o bilgelik kumkumasına karşı çıkmak gereksinimindeydi.
    Hartrott bu kuşkuyu işitince az kalsın sandalyesinde sıçrayacak oldu.
</div>
<div>
    <br/>
</div>
<div>
    — Hangi Almanmış o?
</div>
<div>
    <br/>
</div>
<div>
    — Nietzsche!
</div>
<div>
    <br/>
</div>
<div>
    Profesör ona acıyarak baktı. Nietzsche insanlara "Sert olun," demişti, "iyi
    bir savaş her davayı kutsallaştırır," demişti. Bismarck'ı övmüştü;
    1870'teki savaşa katılmıştı; "güler yüzlü aslan"dan, "sarışın yırtıcı"dan
    söz ettiğinde Alman insanını göklere çıkarmıştı. Ne var ki Argensola onu
    sağlam toprağa ayak basan kişinin sükûnetiyle dinledi. Ah, o
</div>
<div>
</div>
<div>
    <br/>
</div>
<div>
    stüdyonun şöminesinin karşısında, camlara vuran yağmurun sesini dinleyerek
    geçirdiği sakin okuma akşamları!..
</div>
<div>
    <br/>
</div>
<div>
    — Filozof bunları söyledi –diye yanıtladı–, ama farklı başka şeyler de
    söyledi, çok düşünen herkesin yaptığı gibi. Öğretisi gurur, evet, ama
    bireysel gurur, ulus ya da ırk gururu değil. Her zaman "ırkların yalancı
    vehimleri"ne karşı çıkmıştır o.
</div>
<div>
    <br/>
</div>
<div>
    Argensola filozofun bütün sözlerini bir bir anımsıyordu. Nietzsche'ye göre
    kültür, "yaşamın tüm dışavurumlarındaki biçem birliği"ydi. Bilim, kültür
    gerektirmezdi. Büyük bir bilgi birikimi, biçem yoksunluğundan ya da tüm
    biçemlerin keşmekeşinden ötürü, kendiyle birlikte büyük bir barbarlığı
    getirebilirdi. Ona göre, Almanya, biçemden yoksun olduğundan, kendi
    kültüründen de yoksundu. "Fransızlar – demişti– değeri ne olursa olsun,
    sahici ve verimli bir kültürün başında yer alırlar ve şimdiye değin hepimiz
    ondan yararlanmışızdır." Nefreti kendi ülkesi üzerinde yoğunlaşmıştı.
    "Almanya'daki yaşama dayanamıyorum. Uşaklık ruhu ve küçüklük her yana
    sinmiş... Ben Fransız kültüründen başkasına inanmıyorum, kültürlü Avrupa
    diye adlandırılan başka her şey bana yanılsama gibi geliyor. Almanya'da
    rastladığım ender üst düzeyde kültür olayları hep Fransız kökenliydi."
</div>
<div>
    <br/>
</div>
<div>
    — Siz biliyorsunuzdur –diye sürdürdü Argensola–, kendisi sanatında aşırı
    Cermenlik bulunduğundan ötürü Wagner ile çatışmıştı ve müziği
    Akdenizlileştirmek gereğini savunmuştu. İdeali tüm Avrupa için geçerli bir
    kültürdü, ama temeli Latin olmalıydı.
</div>
<div>
    <br/>
</div>
<div>
    Julius von Hartrott küçümseyerek ve İspanyolun sözlerini yineleyerek
    yanıtladı. Çok düşünen kişiler birçok şey
</div>
<div>
</div>
<div>
    söylerlerdi. Hem Nietzsche hepten bunamış olarak ölmüş bir şairdi, üstelik
    üniversitenin bilgeleri arasında da yer almıyordu. Ününü yurtdışında
    oluşturmuşlardı... Sonra bir daha delikanlıyla ilgilenmedi, cüretkâr
    eleştirilerinin ardından buhar olup uçmuştu sanki. Şimdi olanca dikkatini
    Desnoyers'te yoğunlaştırıyordu.
</div>
<div>
    <br/>
</div>
<div>
    — Bu ülke –diye sürdürdü sözü– ölümü bağrında taşıyor. Savaş patlar
    patlamaz bir devrim doğacağından nasıl kuşku duyulabilir?.. Sen, Cailloux
    davası yüzünden sokakta çıkan karışıklıklara tanık olmadın. Daha üç gün
    öncesine kadar gericilerle devrimciler birbirlerine hakaretler
    yağdırıyorlardı. Bağrışmalar ve türkülerle nasıl karşılıklı meydan
    okuduklarını, sokak ortasında nasıl yumruklaştıklarını gördüm ben. Bizim
    taburlarımız sınırı aştığında bu fikir ayrılıkları büsbütün
    şiddetlenecektir. İç savaş patlayacaktır. Militarizm karşıtları yeri göğü
    inletiyorlar, çatışmayı önlemek hükümetlerinin elindedir sanıyorlar...
    Demokrasinin ve aşağılık Keltçiliğinin zaferi yüzünden yozlaşmış, tüm
    özgürlüklere bir arada sahip olmayı isteyen bir ülke!.. Yeryüzünün tek
    özgür halkı biziz, çünkü buyruk almayı biliyoruz.
</div>
<div>
    <br/>
</div>
<div>
    Bu çelişki Julio'yu gülümsetti. Demek tek özgür halk Almanlardı, ha!..
</div>
<div>
    <br/>
</div>
<div>
    — Öyle işte –diye kuvvetle vurguladı von Hartrott–. Biz büyük bir halka
    yaraşan özgürlüğe sahibiz: Ekonomik ve zihinsel özgürlüğe.
</div>
<div>
    <br/>
</div>
<div>
    — Peki ya siyasal özgürlük?..
</div>
<div>
</div>
<div>
    <br/>
</div>
<div>
    Profesör bu soruyu yüzünde bir küçümseme ifadesiyle karşıladı.
</div>
<div>
    <br/>
</div>
<div>
    — Siyasal özgürlükmüş!.. Yalnızca çöküntü halinde, yönetilemez olmuş
    halklar, eşitlik ve demokratik kargaşa heveslisi aşağılık ırklar siyasal
    özgürlükten dem vururlar. Biz Almanların ona ihtiyacımız yok. Biz
    efendilerin halkıyız, ast-üst ne demektir bilir, doğuştan üstün olanlar
    tarafından yönetilmek isteriz. Bizde organizasyon dehası vardır.
</div>
<div>
    <br/>
</div>
<div>
    Doktora göre Almanların büyük sırrı buydu işte ve Cermen ırkı, dünya
    egemenliğini kurmakla, herkesi bu keşfine ortak edecekti. Halklar, bireyin
    toplum yararına en büyük verimini sunacağı biçimde örgütleneceklerdi. Her
    çeşit üretim için saf saf sıralanmış insanlar, tepeden inme bir yönetimin
    buyruklarına makine gibi uyacaklar, mümkün olan en büyük iş hacmini
    çıkaracaklardı; işte mükemmel devlet de buydu. Özgürlük, onu yararlı
    kılacak olumlu bir kavramın eşliğinde olmadıkça salt olumsuz bir fikirdi.
</div>
<div>
    <br/>
</div>
<div>
    İki arkadaş Cermen üstünlüğünün dünyaya nasıl bir gelecek vaat ettiğini
    hayretler içinde dinlediler. Her birey yoğun bir üretime tutsak edilecekti,
    tıpkı sahibinin elden gelen en çok sayıda sebzeyi yetiştirmek istediği bir
    bostanın parçacıkları gibi... Bir düzeneğe dönüşmüş insanlar... yani anında
    sonuç vermeyecek askeri harekât değildi söz konusu olan... O karanlık
    ideali ilan eden de işte bu varlıklarının baş köşesine tefekkürü ve
    düşünceyi oturtmuş olan filozofların ve hayalcilerin halkıydı!..
</div>
<div>
    <br/>
</div>
<div>
    Hartrott bir kez daha kendi ırkının düşmanlarının alt düzeyde oldukları
    konusunda ayak diredi. Savaşım için inanç gerekirdi, kendi gücünün
    üstünlüğüne sarsılmaz bir güven.
</div>
<div>
</div>
<div>
    — Bu saatte, Berlin'de herkes savaşı kabullenmiş durumda, herkes zafere
    kesin gözüyle bakıyor, oysa burada!.. Fransızlar korkuyor demiyorum. Bir
    kahramanlık geçmişleri var, bu onların belli anlarda silkinmelerine yol
    açar. Ama hüzünlüler, tepelerine inecek olan şeyi önlemek için ne özveride
    olsa bulunmaya hazır oldukları sezinleniyor. İlk anda halk heyecanla
    haykıracaktır, telef olmaya götürdükleri her seferinde haykırır zaten. Üst
    sınıflar geleceğe güven duymuyorlar; ya susuyorlar ya yalan söylüyorlar,
    ama hepsinin felaketi sezdiği anlaşılıyor. Dün babanla konuştum. Bir
    Fransız o ve zengin. Ülkesinin hükümetlerine içerlediğini söylüyor, uzak ve
    ilgisiz halkları savunmak için onu Avrupa'nın çatışmalarına
    sürüklüyorlarmış. Almanya ile Fransa arasındaki uçurumu kapatmayan,
    barışmayı engelleyen coşkulu yurtseverlerden yakınıyor. Diyor ki
    Alsace-Lorraine bir savaşın mal olacağı can ve para kaybına değmezmiş...
</div>
<div>
    <br/>
</div>
<div>
    Bizim büyüklüğümüzü kabul ediyor; öylesine hızla ilerlemişiz ki, öbür
    halklar bize asla yetişemezlermiş... Başka birçok kişi de baban gibi
    düşünüyor: Hepsi de refahlarından memnunlar, onu kaybetmekten ödleri
    patlıyor. İnan bana: Kuşku duyan ve savaştan korkan bir ülke daha ilk
    çarpışma başlamadan yenilmiş demektir.
</div>
<div>
    <br/>
</div>
<div>
    Julio tedirginleşti, konuşmayı kesmek ister gibiydi.
</div>
<div>
    <br/>
</div>
<div>
    — Babamı boş ver. Bugün böyle söylüyor, çünkü savaş henüz bir gerçek değil,
    o da karşı çıkmak, elinin eriştiği her şeye öfkelenmek ihtiyacında. Bir de
    bakarsın yarın tersini söyler... Babam bir Latindir.
</div>
<div>
    <br/>
</div>
<div>
    Profesör saatine baktı. Yola çıkması gerekiyordu; istasyona gitmeden önce
    yapacak daha çok şeyi vardı. Paris'te yerleşmiş
</div>
<div>
</div>
<div>
    Almanlar sanki aralarında gizli bir buyruk dolaşmış gibi, cümbür cemaat
    kaçmışlardı. Bu akşam başkentte kalmakta ayak diremiş olanlar yola
    düşeceklerdi.
</div>
<div>
    <br/>
</div>
<div>
    — Seni görmeye gelişim aile sevgisinden, seni uyarmak görevimdi. Sen
    yabancısın, burada kalmanı gerektirecek bir şeyin yok. Bir büyük tarihi
    olaya tanık olmayı istiyorsan, kal. Ama kalkıp gitmen daha iyi olur. Çetin
    olacak savaş, çok çetin ve Paris geçen seferki gibi direnmeye kalkışırsa,
    çok korkunç olaylara tanık olacağız. Saldırı araçları çok değişti artık.
</div>
<div>
    <br/>
</div>
<div>
    Desnoyers umursamazlık gösterdi.
</div>
<div>
    <br/>
</div>
<div>
    — Aynı baban gibisin –diye sürdürdü profesör–. Dün gece o da, ailen de bana
    aynı yanıtı verdiler. Annem bile kız kardeşinin yanında kalmak istiyormuş,
    Almanlar çok iyidirler, çok uygardırlar, zaferi kazandıklarında korkulacak
    hiçbir şey yapmazlar diyor.
</div>
<div>
    <br/>
</div>
<div>
    Doktor bu iyi niyetli görüşten rahatsız olmuşa benziyordu.
</div>
<div>
    <br/>
</div>
<div>
    — Modern savaşın ne olduğundan haberleri yok, generallerimizin düşmanı
    hızla alt etme sanatını öğrenmiş olduklarını, amansız yöntemlere
    başvuracaklarını bilmiyorlar. Dehşet saçmak tek çare, çünkü böylece hasmın
    kafası karıştırılıp felce uğratılır, direnci un ufak olur. Savaş ne denli
    acımasız olursa o denli kısa sürecektir; amansızca cezalandırmak aslında
    insancıl davranmak demektir. Ve Almanya zalim davranacaktır, şimdiye dek
    benzeri görülmedik bir zulüm yapacaktır ki savaş uzun sürmesin.
</div>
<div>
</div>
<div>
    İskemlesinden kalmıştı, bastonuyla hasır şapkasını istedi. Argensola ona
    gizlemediği bir düşmanlıkla bakıyordu. Profesör, onun yanından geçerken,
    sert ve küçümseyici bir baş hareketi yaptı.
</div>
<div>
    <br/>
</div>
<div>
    Sonra yanında kuzeniyle kapıya doğru yürüdü.
</div>
<div>
    <br/>
</div>
<div>
    Vedalaşmaları kısa sürdü.
</div>
<div>
    <br/>
</div>
<div>
    — Bak, öğüdümü yineliyorum. Eğer tehlike meraklısı değilsen, çek git. Belki
    yanılıyorumdur da bu insanlar savunmanın yararsız olduğuna inanıp iyilikle
    teslim olur...
</div>
<div>
    <br/>
</div>
<div>
    Her neyse, yakında görüşeceğiz. İmparatorluk bayrağı Eyfel Kulesi'nde
    dalgalandığında Paris'e dönmek benim için bir zevk olacak. Üç-dört haftalık
    bir iş. Büyük bir olasılıkla eylül başlarında.
</div>
<div>
    <br/>
</div>
<div>
    Fransa yok olacaktı; doktora bakılırsa, ölümü kuşku götürmüyordu.
</div>
<div>
    <br/>
</div>
<div>
    — Paris yerinde kalacak –diye ekledi–, Fransızlar da yerlerinde kalacaklar,
    çünkü bir halk öyle kolayca yok edilemez; ama layık oldukları mevkide
    bulunacaklar. Biz dünyayı yöneteceğiz; onlar da modalar icat edecekler,
    ziyarete gelen yabancının hayatını hoşlaştıracaklar, zihinsel alanda ise
    güzel aktrisler eğitsinler, hoş romanlar yazsınlar, şirin komediler
    yaratsınlar diye özendireceğiz onları... Hepsi o kadar.
</div>
<div>
    <br/>
</div>
<div>
    Desnoyers kuzeninin elini sıkarken güldü, sözlerini bir aykırılık olarak
    alır gibi yaptı.
</div>
<div>
    <br/>
</div>
<div>
    — Yo, ciddi konuşuyorum –diye sürdürdü Hartrott–. Fransa Cumhuriyeti'nin
    önemli bir ulus olarak son saati çalmıştır.
</div>
<div>
</div>
<div>
    <br/>
</div>
<div>
    Yakından gördüm onu, başka türlü bir yazgıyı hak etmiyor.
</div>
<div>
    <br/>
</div>
<div>
    Tepede kargaşa ve güvensizlik; aşağıda kısır bir heyecan.
</div>
<div>
    <br/>
</div>
<div>
    Başını çevirdiğinde, bir kez daha Argensola'nın gülümsemesiyle karşılaştı.
</div>
<div>
    <br/>
</div>
<div>
    — Biz bu işi biraz biliriz –diye ekledi saldırganlıkla–. Göçüp gitmiş
    halkları irdelemeye, bedenlerinin her lifini incelemeye alışkınız, henüz
    hayatta olanların ruh durumunu da bir bakışta anlarız.
</div>
<div>
    <br/>
</div>
<div>
    Bohem sanatçı, bir kadavranın önünde olanca bilimselliğiyle iradenin
    sırlarından bahseden bir cerrah görür gibi oldu. Cansız belgelerin
    yorumlayıcısı olan bu kılı kırk yaran incelemeci hayattan ne anlardı ki!..
</div>
<div>
    <br/>
</div>
<div>
    Kapı kapandığında, cesareti kırılmış duran arkadaşına döndü. Argensola
    artık Doktor Julius von Hartrott'u bir çılgın olarak görmüyordu.
</div>
<div>
    <br/>
</div>
<div>
    — Ne canavar! –diye haykırdı kollarını kaldırarak–. Bir de düşün ki bu
    uğursuz hataları icat edenler ellerini kollarını sallayarak serbest
    dolaşıyorlar!.. Kim der ki barışçı Kant'ı, sakin Goethe'yi, Beethoven'i
    yetiştiren o aynı topraktanlar...
</div>
<div>
    <br/>
</div>
<div>
    Hayatını çıkar gütmeden tüm insanlar için çalışmaya adamış bir hayalciler
    ve filozoflar ulusu olduklarını sanmıştık onca yıl...
</div>
<div>
    <br/>
</div>
<div>
    Bir Alman coğrafyacısının hicvi belleğinde bir açıklama olarak canlandı:
    "Alman insanı iki başlıdır. Başlarının biriyle hayal kurup şiir yazar,
    ötekiyle düşünür ve uygular."
</div>
<div>
    <br/>
</div>
<div>
    Desnoyers savaşın kesinlik kazanması karşısında umutsuzluğa kapıldığını
    gizlemiyordu. Bu profesör gemide
</div>
<div>
</div>
<div>
    tanımış olduğu danışmanla öbür Alman burjuvalarından daha ürkütücü
    görünüyordu. Üzüntüsü yalnız felaketin Margarita ile birlikte besledikleri
    emellerin gerçekleşmesini engelleyeceği gibi bencil bir düşünceden
    kaynaklanmıyordu. Bu belirsizlik anında birdenbire Fransa'yı sevdiğini fark
    ediyordu. Onda babasının ülkesini ve büyük Devrim'in yurdunu görüyordu...
    Kendisi her ne kadar politika kavgalarına henüz karışmamışsa da
    cumhuriyetçiydi ve krallara, imparatorlara tapınan, bunu bir kibarlık
    belirtisi gibi gören arkadaşlarına nice kez gülmüştü.
</div>
<div>
    <br/>
</div>
<div>
    Argensola onu yüreklendirmeye çabaladı.
</div>
<div>
    <br/>
</div>
<div>
    — Kim bilir! Bu bir sürprizler ülkesidir. Fransız insanını kendi dar
    görüşlülüğünü onarmaya çalıştığı zamanlar görmeli. Kuzenin olacak barbar ne
    derse desin, ortalıkta heyecan da
</div>
<div>
    <br/>
</div>
<div>
    var, düzen de. Valmy'den[23] birkaç gün önce yaşayanlar bizden beter
    durumda kalmış olmalı. Her şey darmadağınıktı o zaman; tek savunma olarak
    ellerine hayatlarında ilk kez tüfek almış işçi ve köylü taburları vardı.
    Yine de eski krallıkların Avrupa'sı o derme çatma savaşçılardan yirmi yıl
    boyunca yakasını kurtaramadıydı.
</div>
<div>
</div>
<div>
    V
</div>
<div>
</div>
<div>
    <br/>
</div>
<div>
    Mahşerin Dört Atlısı Ufukta Beliriyor
</div>
<div>
    <br/>
</div>
<div>
    <br/>
</div>
<div>
    İki arkadaş daha sonraki günlerde hummalı bir yaşam sürdüler, olayların
    birbirini izleyişinin hızı bu hummayı büsbütün artırıyordu. Saat başı yeni
    bir haber işitiliyor, kamuoyunu sert dalgalanmalarla sarsıyordu –ama çoğu
    kez yalandı. Bir bakıyordunuz savaş tehlikesi atlatılmış gibiydi, derken
    seferberliğin birkaç dakikaya kadar ilan edileceği söylentisi
    yayılıveriyordu.
</div>
<div>
    <br/>
</div>
<div>
    Normal zamanlarda bir yıla yayılacak tedirginlik, gerginlik, sinirsel
    yıpranma yirmi dört saate sığıyordu. Durumu büsbütün ağırlaştıran şey
    belirsizlikti, korkulan ve hâlâ ufukta belirmeyen olayın beklentisiydi, bir
    türlü ortaya çıkmayan tehlikenin verdiği yürek sıkışmasıydı.
</div>
<div>
    <br/>
</div>
<div>
    Tarih taşkın yapmış, çığırından çıkmıştı, olaylar sel dalgaları gibi peş
    peşe geliyordu. Avusturya, Sırbistan'a savaş ilan etmekte, büyük güçlerin
    diplomatları çatışmayı önleyebilmek için uğraşmaktaydılar. Gezegenin
    çevresini saran elektrik ağı okyanusların derinliklerinde ve kıtaların
    engebeleri üstünde titreşip durmakta, umutlar ve karamsarlıklar
    iletmekteydi. Rusya, ordusunun bir bölümünü seferber etmişti. Manevra
    bahanesiyle birliklerini hazır tutan Almanya "savaş tehlikesi" durumu ilan
    ediyordu. Avusturyalılar, diplomatik girişimlerin sonucunu beklemeksizin
    Belgrad'ı bombalamaya başlıyorlardı. Büyük güçlerin girişimleri sonucu
    Çarla Avusturya İmparatoru'nun arasındaki anlaşmazlığın çözümlenmesinden
    korkan Kayzer
</div>
<div>
    <br/>
</div>
<div>
    Wilhelm Rusya'ya savaş ilan ederek olayların gidişini zorluyordu. Ardından
    Almanya dünya ile bağlantısını
</div>
<div>
</div>
<div>
    koparıyor, demiryollarıyla telgraf hatlarını keserek kendi işgal
    kuvvetlerine bir esrar perdesi ardında yığınak yaptırıyordu.
</div>
<div>
    <br/>
</div>
<div>
    Olayların çığ gibi büyüyüşünü Fransa, sözleri ve heyecan belirtilerini
    dizginleyerek seyretmekteydi. Herkes kendi yüreğindeki soğuk ve ağırbaşlı
    bir kararlılıktan cesaret alıyordu. Art arda iki kuşak dünyaya geldiğinde,
    gözlerini aklın gerçeğine açar açmaz, günün birinde mutlaka gelip çatacak
    olan bir savaşın görüntüsüyle karşılaşmıştı. Kimsenin istemediği bir şeydi
    bu; hasımlar tarafından dayatılıyordu...
</div>
<div>
    <br/>
</div>
<div>
    Ama herkes de kabulleniyordu, Fransızlar üstlerine düşeni yapmaya
    kararlıydılar.
</div>
<div>
    <br/>
</div>
<div>
    Paris gündüzleri kaygılarının verdiği sıkıntıyla susuyordu. Yalnız birkaç
    coşkulu yurtsever, bayrağın kırmızı-beyaz-laciverdini izleyerek, Concorde
    Meydanı'ndan geçip, Strasbourg'un heykeli önünde gösteri yapıyordu.
    İnsanlar sokakta birbirlerine dostça yaklaşıyorlardı. Daha önce hiç
    görüşmemiş oldukları halde herkes birbirini tanıyordu. Gözler gözleri
    arıyordu; gülümsemeler ortak bir düşüncenin yarattığı
</div>
<div>
    <br/>
</div>
<div>
    sevecenlikle birbirlerine ekleniyordu. Kadınlar üzüntülüydüler,
    heyecanlarını gizleyebilmek için yüksek sesle konuşuyorlardı. Bitmek
    bilmeyen yaz alacakaranlığında bulvarlar tıklım tıklım doluyordu. Dış
    mahallelerin halkı, şimdi uzaklarda kalmış Devrim günlerindeki gibi kentin
    merkezine akıyordu. Gruplar birleşiyor, sonu gelmez bir öbekleşme oluşuyor,
    haykırışlar ve marşlar yükseliyordu. Gösteri yürüyüşleri yeni yakılan
    elektrik fenerlerinin dibinde, kent merkezinden geçiyordu. Bu geçit gece
    yarısına değin öyle sürüyor, Fransız bayrağı yürüyüşçülerin başları
    üstünde, yanında başka halkların bayraklarıyla birlikte göze çarpıyordu.
</div>
<div>
</div>
<div>
    Bu içten heyecan gecelerinden birinde, iki arkadaş beklenmedik, ipe sapa
    gelmez bir havadis işittiler: "Jaurés'yi öldürmüşler." İnsan öbekleri acıyı
    bastırıyora benzeyen bir şaşkınlıkla söyleniyorlardı: "Jaurés'yi
    öldürmüşler! Neden peki?" İçgüdüsel olarak her suikasta bir açıklama arayan
    halk sağduyusu öylece kalakalmış, nereye yöneleceğini bilemez olmuştu. Tam
    da kalabalıkları coşturan sözleri en çok işe yarayabileceği sırada
    ölmüştü!.. Argensola'nın aklına hemen Tchernoff geldi: "Acaba komşumuz ne
    diyecek?.." Düzenden yana olanlar bir devrim patlak vermesinden
    korkuyorlardı. Desnoyers bir an kuzeninin karanlık kehanetleri gerçekleşir
    diye korktu. Bu cinayet ve karşılığındaki bastırma eylemleri bir içsavaşın
    belirtisi olabilirdi. Ama kahramanlarının ölümünden dolayı büyük bir acıya
    kapılmış halk yığınları trajik bir sessizliğe gömülmüş duruyorlardı. Hepsi
    cesedin ötesinde vatanın imgesini görüyorlardı.
</div>
<div>
    <br/>
</div>
<div>
    Ertesi sabah tehlike atlatılmıştı. İşçiler generallerden ve savaştan
    konuşuyorlar, birbirlerine görev emirlerini gösteriyorlar, seferberlik ilan
    edilir edilmez cepheye gitmek zorunda oldukları tarihi söylüyorlardı: "Ben
    ikinci gün yola çıkıyorum." – "Ben ilk gün gidiyorum." İzinle evlerine
    gelmiş olan muvazzaf askerler birer birer kışlalara geri çağrılmışlardı.
    Olaylar paldır küldür birbirini izliyor, hepsi aynı yönü işaret ediyordu:
    Savaşı. Almanlar Lüksemburg'u istila ediyorlardı; elçileri hâlâ Paris'te
    barıştan dem vururken Almanlar Fransız sınırına ilerliyorlardı. Jaurés'nin
    öldürülüşünün ertesi günü, Ağustos'un 1'inde akşamüstü kalabalıklar pür
    telaş elle yazılmış birtakım kâğıt parçalarının önünde toplaştı. Bu
    kâğıtların ardından daha büyük kâğıtlar geldi, bu kez basılıydılar ve
    başlık olarak bir çift çaprazlanmış
</div>
<div>
</div>
<div>
    <br/>
</div>
<div>
    bayrak vardı. "İşte geldi, artık bir gerçek..." Topyekûn seferberlik
    emriydi o. Tüm Fransa silaha sarılacaktı. Göğüsler sanki ferahlayarak iç
    geçirdi. Gözler memnunlukla pırıldıyordu. Karabasan sona ermişti!..
    Acımasız gerçek günlerdir sürüp giden, sanki haftalarca sürmüşe benzeyen
    bir belirsizlikten evlaydı.
</div>
<div>
    <br/>
</div>
<div>
    Cumhurbaşkanı Poincaré son bir umutla, Fransızlara hitap ederek
    "seferberliğin savaş demek olmadığını", silah başına çağırmanın yalnızca
    bir önlem olduğunu açıkladı boş yere. "Savaş bu, kaçınamayacağımız savaş"
    diyordu kalabalıklar kaderine boyun eğerek. Hemen o gece ya da ertesi gün
    yola çıkacak olanlar en hevesli ve cesurlarıydı: "Mademki bizi arıyorlar,
    bulacaklar öyleyse. Yaşasın Fransa!" Birinci Cumhuriyet'in gönüllülerinin
    marşı olan "Yolculuk Türküsü"nü kritik anlarda sanatın sesini arayan halkın
    içgüdüsü gömülü olduğu topraktan çekip çıkarmıştı. Savaşçı ciddiyetini
    yansıtan bir havaya uyarlanmış Chenier'nin klasik dizeleri sokaklarda
    "Marseillaise" ile birlikte çınlıyordu.
</div>
<div>
    <br/>
</div>
<div>
    La République nous apelle,
</div>
<div>
    <br/>
</div>
<div>
    Sachons vaincre ou sachons périr;
</div>
<div>
    <br/>
</div>
<div>
    Un français doit vivre pour elle,
</div>
<div>
    <br/>
</div>
<div>
    Pour elle un français doit mourir.[24]
</div>
<div>
    <br/>
</div>
<div>
    Seferberlik gecenin tam on ikisinde yürürlüğe giriyordu. Hava kararmaya
    başlayınca sokaklarda istasyonlara doğru ilerleyen öbek öbek insanlar
    görülmeye başladı. Aileleri onlarla birlikte yürüyorlar, valizlerini ya da
    çıkınlarını taşıyorlardı. Mahalle arkadaşları da onlara eşlik ediyorlardı.
    Bu birliklerin başında bir kırmızı-beyaz-lacivert bayrak ilerliyordu.
    İhtiyat subaylar, uzun süre bir kenarda unutulmuş
</div>
<div>
</div>
<div>
    giysilerin olanca rahatsızlığını veren üniformalarını giymişlerdi.
    Göbeklerini sıkan yeni palaskaları ve yanlarından sarkan tabancalarıyla,
    kendilerini toplanma noktasına götürecek olan treni arıyorlardı.
    Oğullarından biri bir bez kılıfa gizlenmiş kılıcını taşıyordu. Koluna
    sarılmış karısı, hem üzüntülü hem gururlu, sevgi dolu bir fısıltıyla son
    öğütlerini sıralıyordu.
</div>
<div>
    <br/>
</div>
<div>
    Tramvaylar, otomobiller, faytonlar son hızla dolaşıyordu. Paris
    sokaklarında o kadar çok aracın bir arada görüldüğü olmamıştı. Buna karşın
    araç arayanların sürücüleri çağırmaları boşunaydı. Kimse sivillere hizmet
    etmek istemiyordu. Tüm taşıt araçları askerler içindi; bütün yolculuklar da
    tren istasyonlarında sonuçlanıyordu. Çuvallar yüklenmiş ağır levazım
    kamyonlarını herkes coşkuyla selamlıyordu: "Yaşasın ordu!" tekerlekli
    piramidin tepesine uzanmış giden tulumlu askerler bu sevgi gösterilerine
    kollarını sallayarak, kimsenin anlayamadığı haykırışlarla yanıt
    veriyorlardı. Kardeşlik o güne değin görülmedik bir hoşgörü yaratmıştı.
    Kalabalık itişip kakışıyor, ama insanlar karşılaştıkça hiç değişmeyen bir
    nezaket gösteriyorlardı. Araçlar çarpışıyordu, sürücüleri alışık oldukları
    üzere birbirlerine hakaret yağdıracakken, kalabalığın işe el koymasıyla,
    sonunda el sıkışıyorlardı. "Yaşasın Fransa!" Otomobillerin tekerlekleri
    arasında kaçışan yayalar gülüyorlar, sürücüyü babacan bir tavırla
    paylıyorlardı: "Birliğine iltihak etmeye çalışan bir Fransızı mı
    öldüreceksin!" Sürücü de yanıt olarak: "Birkaç saate kadar ben de yolcuyum.
    Bu son seferim." Gece bastırdıkça tramvaylarla otobüslerin seferleri
    giderek düzensizleşiyordu. Görevlilerin çoğu işyerlerini terk etmiş,
    ailelerine veda edip
</div>
<div>
</div>
<div>
    trene binmeye gitmişlerdi. Paris'in tüm yaşantısı gidip gidip istasyonlara
    boşalan yarım düzine insan nehrinde toplanmıştı.
</div>
<div>
    <br/>
</div>
<div>
    Desnoyers ile Argensola gece yarısına yakın bir bulvar kafesinde
    buluştular. İkisi de günün heyecanlarından yorgun düşmüşlerdi,
    gürültülü-şiddetli gösterileri izleyen sinir boşalımı içindeydiler.
    Dinlenme ihtiyacındaydılar. Savaş gerçek olmuştu ve o kesinlikten sonra
    artık yeni haber almak için bir aceleleri kalmamıştı. Kafede uzun süre
    kalmak dayanılmaz bir şey gibi geldi. Alev alev tutuşmuş, dumana boğulmuş
    havada kafe halkı şarkılar söylüyor, ufak bayraklar sallıyordu. Gelmiş
    geçmiş ne kadar marş varsa koro halinde söyleniyor, tabaklara ve bardaklara
    vurularak tempo tutuluyordu. Biraz kozmopolit olan kalabalık Avrupa
    halklarını sıralıyor, coşkulu avazelerle selamlıyordu onları. O halkların
    hepsi mi hepsi Fransa'nın safında yer alacaklardı. "Yaşasın!.. Yaşasın!"
    İki arkadaşın yanındaki masada yaşlı bir çift oturuyordu. Mütevazı
    gelirleriyle geçinen, düzenli, kendi halinde bir yaşantıları olan
    kimselerdi, herhalde bütün ömürlerinde gecenin o saatinde uyanık kaldıkları
    olmamıştı. Coşkuya kapılıp sürüklenmiş, "savaşı daha yakından görebilmek
    için" bulvara inmeye karar vermişlerdi. Masa komşularının konuştukları
    yabancı dil adamın onların önemini abartmasına neden oldu.
</div>
<div>
    <br/>
</div>
<div>
    — Sizler ne dersiniz, İngiltere de bizimle birlikte yürüyecek mi?..
</div>
<div>
    <br/>
</div>
<div>
    Argensola'nın ondan fazla bir bildiği yoktu, yine de yetkeli bir edayla
    yanıtladı: "Elbette; çoktan karar verildi bile." İhtiyar adam ayağa
    fırladı: "Yaşasın İngiltere!" Karısı onu hayranlık dolu bakışlarıyla
    okşarken, unutulmuş bir
</div>
<div>
</div>
<div>
    vatanseverlik türküsü söylemeye başladı, pek az kişinin izleyebildiği
    nakaratına kollarıyla tempo tutuyordu.
</div>
<div>
    <br/>
</div>
<div>
    İki arkadaş eve yürüyerek dönmek zorunda kaldılar. Kendilerini almaya razı
    olan bir araç bulamadılar; tüm araçlar aksi yönde, istasyonlara doğru
    gidiyordu. İkisi de keyifsizdi, ama Argensola sessiz yürüyemiyordu.
</div>
<div>
    <br/>
</div>
<div>
    "Ah bu kadınlar yok mu!" Desnoyers onun birkaç aydır Taibout Caddesi'ndeki
    bir terzi yamağı kızla kurduğu edepli ilişkiyi biliyordu. Pazar günleri
    Paris'in çevresinde dolaşıyorlardı, birkaç kez sinemaya gitmişlerdi,
    popüler bir gazetenin ekinde yayımlanan son romanın yücelikleri üstüne
    yorumlarda bulunuyorlardı, gece bastırırken kız baba evinde yatmak üzere
    Bois Colombes trenine binerken birbirlerine veda öpücükleri veriyorlardı;
    hepsi buydu. Ama Argensola kötü niyetle işi zamana bırakıyordu, zaman en
    katı erdemleri bile yumuşatırdı. O akşam ertesi sabah birliğine katılmak
    üzere yola çıkacak olan bir Fransız arkadaşla aperatif almışlardı. Kızın
    onu birkaç kez kendisiyle birlikte görmüşlüğü vardı, hiç de özel bir ilgi
    göstermemişti; ama şimdi birdenbire sanki başka biriymiş gibi, ona hayran
    oluvermişti. O gece baba evine dönmekten vazgeçmişti; bir savaşın nasıl
    başladığını görmek istiyordu. Üçü birlikte yemek yemişlerdi ve kızın tüm
    ilgisi yola çıkacak olana odaklanmıştı. Hatta Argensola kendi öncelik
    hakkından yararlanarak masanın altından elini aradığında, ani bir
    utangaçlığı tutmuş, darılmıştı. O arada, başı neredeyse müstakbel
    kahramanın omzuna devrilecekti, adamı hayran bakışlarla sarıp
    sarmalamaktaydı.
</div>
<div>
</div>
<div>
    <br/>
</div>
<div>
    — Ve çıkıp gittiler!.. Birlikte çıkıp gittiler! –dedi hınçla–. Acınacak
    halimi uzatmamak için onları kendi başlarına bırakmak zorunda kaldım. Onca
    uğraşmıştım... başkası içinmiş!
</div>
<div>
    <br/>
</div>
<div>
    Bir an sustu, düşüncelerinin yönünü değiştirerek ekledi:
</div>
<div>
    <br/>
</div>
<div>
    — Yine de şunu teslim etmeliyim ki kızın davranışı güzeldi. Kendini
    sunmanın zamanı geldiğini düşündüklerinde kadınlar amma da cömert
    oluyorlar!.. Babası celalli biri diye ödü patlar, ama bir gece şöyle böyle
    tanıdığı, daha akşamüzeri hiç aklında olmayan biriyle birlikte evinden
    dışarıda kalıyor...
</div>
<div>
    <br/>
</div>
<div>
    Millet canını sunacak olanlara minnet duyuyor, o zavallıcık da ölüme
    hükümlü olanlar için bir şeyler yapayım dedi, son saatlerinde bir damla
    mutluluk vermek istiyor... ve kalkıp en değerli şeyini sunuyor, bir daha
    asla geri alamayacağı bir şeyi. Ayıp ettim doğrusu... İstersen gül halime,
    ama itiraf et ki güzel bir davranıştı kızınki.
</div>
<div>
    <br/>
</div>
<div>
    Gerçekten de Desnoyers arkadaşının talihsizliğine güldü, ama aslında o da
    sır gibi sakladığı büyük aksiliklerin acısı içindeydi. İlk görüşmelerinden
    sonra Margarita'yı bir daha görmemişti. Ondan yalnız birkaç mektupla haber
    almıştı...
</div>
<div>
    <br/>
</div>
<div>
    Lanet olası savaş! Mutlu insanların hayatını nasıl da altüst ediyordu!
    Margarita'nın annesi hastaydı. Subay olan ve seferberliğin ilk gününde
    yollara düşmesi gereken oğlunu düşünüyordu. Genç kadın da ağabeyi yüzünden
    kaygılanıyor, annesi evde ağlayıp sızlarken stüdyoya gelmeyi yakışıksız
    buluyordu. Ne zaman bitecekti bu durum?..
</div>
<div>
    <br/>
</div>
<div>
    Amerika'dan getirdiği o dört yüz bin franklık çek de ayrıca kaygı
    nedeniydi. Bir gün önce, havale bildirilmedi diye bankadan çeki
    ödememişlerdi. Ardından da evet bildirildi
</div>
<div>
</div>
<div>
    demişler, ama ödemeyi yine yapmamışlardı. O akşam, kredi kuruluşları
    kapandıktan sonra, hükümet piyasalarda panik sonucu oluşacak bir genel
    çöküşü önlemek amacıyla bir kararname çıkararak moratoryum ilan etmişti.
    Acaba ne zaman ödeyeceklerdi parasını?.. Belki henüz başlamamış olan savaş
    sona erdiğinde; belki de asla. Cebinde yolculuktan artakalan iki bin
    franktan az bir paradan başka nakdi yoktu. Bankalarda tuttukları paralarını
    çekemediklerinden bütün dostları dardaydılar. Ceplerinde biraz parası
    olanlar da bir banknot bozdurabilmek için dükkân dükkân dolaşmak ya da
    bankaların kapısında kuyruğa girmek zorunda kalmışlardı. Ah bu savaş! Bu
    saçma sapan savaş!
</div>
<div>
    <br/>
</div>
<div>
    Champs Elysées'nin ortalarında başında geniş kenarlı bir şapka, önlerinde
    kendi kendine konuşarak ağır ağır yürüyen bir adam gördüler. Bir fenerin
    yanından geçtiğinde Argensola onu tanıdı: "Dostumuz Tchernoff." Rus
    selamlarına karşılık verirken, sakalının derininden hafif bir şarap kokusu
    duyuldu. Hiç davet beklemeksizin adımını onlarınkine uydurup Arc de
    Triomphe'a doğru onların peşi sıra geldi.
</div>
<div>
    <br/>
</div>
<div>
    Julio Argensola'nın o ahbabıyla evin eşiğinde karşılaştıkça yalnız sessizce
    selamlaşmakla yetinmişti. Ama üzüntü insan ruhunu yumuşatır, yoksulların
    dostluğunu serinletici bir gölge gibi aratır. Öte yandan Tchernoff da
    Desnoyers'e sanki ezelden beri tanıyormuş gibi baktı.
</div>
<div>
    <br/>
</div>
<div>
    Monologunu kesmişti, zaten karanlık bitki yığınlarından, ıssız banklardan,
    sokak fenerlerinin kırmızımtırak ışığıyla delinen lacivert gölgeden, sıcak
    soluklardan ve kırpışan yıldızlardan kubbesiyle yaz gecesinden başka
    kimsenin onu dinlediği yoktu. Yanındakilere saygı gösterisi olarak,
</div>
<div>
</div>
<div>
    konuşmadan birkaç adım attı, ama sonra sanki tek başına yürüyormuşçasına,
    hiçbir açıklamada bulunmaksızın, bıraktığı yerden söylenmeyi sürdürdü.
</div>
<div>
    <br/>
</div>
<div>
    — ... ve şimdi buradakiler gibi heyecanla haykırıyorlardır, kışkırtılan
    vatanlarını savunmaya gideceklerine inanıyorlardır iyi niyetle, hiç
    kimsenin tehdit etmediği aileleri, yuvaları için ölmek istiyorlardır.
</div>
<div>
    <br/>
</div>
<div>
    — Kimden söz ediyorsun, Tchernoff –diye sordu Argensola. Rus gözlerini ona
    dikti, sanki sorusuna şaşırmış gibiydi.
</div>
<div>
    <br/>
</div>
<div>
    — Onlar –diye tek sözcükle yanıtladı.
</div>
<div>
    <br/>
</div>
<div>
    İkisi de anladılar... "onlar!" Başkaları olamazdı.
</div>
<div>
    <br/>
</div>
<div>
    — Ben on yıl Almanya'da yaşadım –diye sürdürdü, dinlenildiğini görünce daha
    tutarlı konuşmaya başlamıştı–. Berlin'de gazete muhabiri olarak bulundum, o
    insanları tanırım. Tıklım tıklım dolu bulvardan geçerken, hayalimde şu
    saatte orada olup biteni canlandırdım. Orada da bayraklar sallayarak
    coşkuyla şarkı söylüyor, kükrüyorlardır. Dış görünümleri aynı, ama içleri
    ne kadar farklı!.. Dün gece, bulvarda, halk "Berlin'e!" diye bağıran
    çığırtkanları kovaladı. Kötü anılar uyandıran, yakışıksız bir bağırtıydı.
    Fransa fetih istemiyor; istediği tek şey saygı görmek, barış içinde
    yaşamak, kimse ezilmesin, tedirgin olmasın. Bu gece kıtalarına iltihak eden
    iki kişi yola çıkarken diyorlardı ki: "Almanya'ya girdiğimizde onlara
    cumhuriyeti dayatacağız..." Cumhuriyet, dostlarım, kusursuz bir şey
    değildir, yine de Tanrı'nın inayetiyle hüküm süren sorumsuz bir kralın
    buyruğunda yaşamaktan evladır. En azından sükûnet
</div>
<div>
</div>
<div>
    demektir, hayatı sarsıntıya uğratacak kişisel emellerin olmayışıdır. O iki
    işçinin cömertliği karşısında duygulandım: Düşmanlarını kıyıma uğratmak
    yerine, en iyi bildikleri şeyi sunarak onları düzeltmek istiyorlardı.
</div>
<div>
    <br/>
</div>
<div>
    Tchernoff bir an sustu, hayalinde canlandırdığı görüntü karşısında alayla
    gülümsedi.
</div>
<div>
    <br/>
</div>
<div>
    — Berlin'de halk kitleleri coşkularını üstün bir halka yakışacağı üzere,
    üst düzeyde dile getirirler. Ezilmişliklerini kaba saba bir maddecilikle
    avutanlar bu saatte "Haydi Paris'e! Bedava şampanya içmeye!" diye
    bağırıyorlardır. Yeni bir onura erişmek için her şeyi yapabilecek
    tıynetteki Protestan burjuvaziyle, son yıllarda dünyada en büyük
    rezaletleri çıkarmış olan soylu sınıf da onlar gibi "Haydi Paris'e!" diye
    bağırıyorlardır. Paris günahın Babil'idir, Moulin Rouge'un, Montmartre
    restoranlarının şehridir, tek bildikleri de budur zaten... Benim
    sosyal-demokrat yoldaşlarım da avaz avaz bağrışıyorlardır; ama onlara başka
    şarkı belletmişlerdir: "Moskova'ya! Petersburg'a! Uygarlığı tehdit eden Rus
    tiranlığını ezmek gerek!" Kayzer kendi halkının karşısında bir başka
    memleketteki tiranlığı korkuluk olarak kullanmaktadır... güleyim bari!
</div>
<div>
    <br/>
</div>
<div>
    Ve Rusun kahkahası gecenin sessizliğinde tahta takırtısı gibi yankılandı.
</div>
<div>
    <br/>
</div>
<div>
    — Biz Almanlardan daha uygarız –dedi gülmesi bitince.
</div>
<div>
    <br/>
</div>
<div>
    Kendisini ilgiyle izleyen Desnoyers şaşarak irkildi, "Bu Tchernoff kafayı
    bulmuş galiba," dedi.
</div>
<div>
</div>
<div>
    — Uygarlık –diye sürdürdü– yalnızca büyük bir endüstri, yığınla gemi,
    ordular, bilimden başka şey öğretmeyen çok sayıda üniversite demek
    değildir. Bu maddi bir uygarlık olur. Bir başka uygarlık daha vardır ki,
    ruhu yüceltir, insan vakarının gıkını çıkarmaksızın sonu gelmez
    aşağılanmalara katlanmasına izin vermez. Ahşap evceğizinde oturup, kendini
    ülkesinin diğer insanlarına eşit sayan bir İsviçre vatandaşı, bir teğmene
    yol vermek zorunda olan bir Herr Professor'dan ya da adının başında von
    sanı bulunan birinin karşısında uşaklaşan Hamburglu zenginden daha
    uygardır.
</div>
<div>
    <br/>
</div>
<div>
    Sözün burasında İspanyol, Tchernoff'un ekleyeceği şeyi tahmin etmişçesine
    başıyla onayladı.
</div>
<div>
    <br/>
</div>
<div>
    — Biz Ruslar büyük bir despotluk dönemi yaşadık. Ben birazını bilirim.
    Hapishanelerin açlığını, soğuğunu bilirim; Sibirya'da bulundum... Gel gör
    ki bizdeki despotluğun karşısına hep bir devrimci protesto dikilmiştir.
    Ulusun bir bölümü yarı barbardır, evet, ama kalanının üstün bir kafası
    vardır, özgürlük ve gerçek için tehlikelere göğüs gerdiren, özverilerde
    bulunmasına yol açan yüksek ahlaklı bir ruhu vardır... Ya Almanya? Orada
    kim ağzını açıp da insan haklarını savunmak için itiraz etmiştir? Ulu
    despotlar diyarı Prusya'da hangi devrimler yapılmıştır? Militarizmin
    kurucusu Friedrich Wilhelm karısına kötek atmaktan, çocukların yemeğine
    tükürmekten usanınca, gürzünü kapıp sokağa fırlıyor, zamanında kaçmasını
    beceremeyen uyruklarının kafasına indiriyordu. Oğlu Büyük Friedrich bir
    uşaklar halkına hükmetmekten bezmiş olarak öldüğünü söylüyordu. İki yüz
    yıllık Prusya tarihinde bir tek devrim oldu: 1848'deki barikatlar, onlar da
    Paris Devrimi'nin Berlin'deki kötü kopyasıydı, hiçbir sonuç vermedi. Son
    protesto çırpınışlarını
</div>
<div>
</div>
<div>
    Bismarck yumruğuyla ezdi, onlar da vardıysa tabii. Dostları onu bir
    devrimle tehdit ettikleri zaman, o vahşi junker müstehcen bir el hareketi
    yapıyor, kahkahaların en saygısızını patlatıyordu. Prusya'da bir devrim!..
    Halkını herkesten iyi tanırdı o.
</div>
<div>
    <br/>
</div>
<div>
    Tchernoff vatansever değildi. Argensola birçok kez onun kendi ülkesi
    aleyhine konuştuğunu işitmişti. Yine de kibirli Almanların Rus halkını
    küçümsediklerini gördükçe öfkeleniyordu. Emperyalist büyüklük masalıyla
    geçen son kırk yılda, Almanların o böbürlendikleri entelektüel hegemonya
    nerelerdeydi peki?.. Bilimin kusursuz emekçileriydiler onlar; her biri
    kendi uzmanlık alanından dışarı çıkmayan, dar görüşlü bilgelerdi;
    laboratuvar rahipleriydiler, durup dinlenmeden çalışırlardı, onlar
    söylediler diye gerçek sayılan koskocaman yanlışlar arasında, ara sıra
    doğruya ulaştıkları da oluyordu; hepsi buydu. Onca sabırlı ve saygıdeğer
    çalışmanın yanı sıra ne çok şarlatanlık vardı! Koskocaman adlardan mağaza
    vitrininde mostralık olarak yararlanılıyordu! Nice bilgeler sanatoryum
    otellerinde kullanılıyordu!.. Bir Herr Professor veremin tedavisini
    keşfediyordu, ama veremliler yine de eskisi gibi telef olup gidiyorlardı.
    Bir başkası en ağza alınmaz hastalığı yenen çareyi numaralandırıyordu, ama
    frengi dünyayı kırıp geçirmekte berdevamdı. Ve tüm bu hatalar hatırı
    sayılır servetlere mal oluyordu: Her kurtarıcı çare bir endüstriyel
    şirketin kurulmasına yol açıyor, ürünleri pek yüksek fiyatlara satılıyordu,
    sanki ıstırap zenginlerin ayrıcalığıymış gibi. Pasteur ve ikinci sınıf
    halklardan çıkmış daha başka bilgeler bu blöften nasıl da uzaktılar, onlar
    tekellere alet olmaksızın sırlarını dünyaya sunmuşlardı!
</div>
<div>
</div>
<div>
    — Alman bilimi insanlığa çok şey vermiştir, bunu teslim ediyorum –diye
    sürdürdü Tchernoff–; ama başka ulusların bilimi de aynı ölçüde katkıda
    bulunmuştur. Ancak kibrinden çılgına dönmüş bir halk kendisinin tüm
    uygarlığın taşıyıcısı olduğuna, başkalarının hiçbir şey yapmadıklarına
    inanabilir...
</div>
<div>
    <br/>
</div>
<div>
    Uzmanlaşmış dehaları bir yana, kendisini evrensel sanan o Almanya
    zamanımızda hangi dehaları yaratmıştır? Wagner romantiklerin sonuncusudur,
    bir çağı kapatıp geçmişe karışmıştır. Nietzsche Leh asıllı olduğunu her
    fırsatta yinelemiş, kılı kırk yaran burjuvaların diyarı saydığı Almanya'dan
    nefret etmiştir. Slavcılığı öylesine belirgindi ki, Cermenlerin Slavlar
    tarafından ezileceği kehanetinde bile bulunmuştu... Başkası da yok zaten.
    Oysa vahşi halk dedikleri biz, son zamanlarda dünyaya hayranlık uyandıracak
    manevi yücelikte sanatçılar verdik. Tolstoy ile Dostoyevski evrenseldirler.
    II. Wilhelm'in Almanya'sı onların karşısına hangi adları çıkarabilir ki?..
    Almanya müzik diyarı olmuştur, evet, ama günümüzdeki Rus müzisyenleri
    Wagnerciliği sürdürenlerden daha özgünler, onlarsa yapıtlarının cılızlığını
    maskelemek için orkestranın umutsuz çırpınışlarına sığınıyorlar... Alman
    halkı ıstırap döneminde dahiler çıkarmıştır, Pancermenist gurur henüz
    doğmamışken, imparatorluk daha yokken. Goethe, Schiller, Beethoven ufak
    prensliklerin vatandaşlarıydılar. Başka ülkelerin etkisini aldılar, dünya
    vatandaşları olarak evrensel uygarlığa katkıda bulundular; mademki dünya
    onların yapıtlarına önem veriyor, öyleyse Cermenleşmesi gerekir diye
    akıllarına gelmedi.
</div>
<div>
    <br/>
</div>
<div>
    Çarlık rejimi korkunç şeyler yapmıştı. Tchernoff bunu fazlasıyla biliyordu,
    Almanların gelip anlatmasına ihtiyacı yoktu. Ama Rusya'nın tüm aydın
    sınıfları despotluğun
</div>
<div>
</div>
<div>
    düşmanıydılar ve ona karşı çıkıyorlardı. Oysa Prusya çarcılığının düşmanı
    aydınlar neredeydi Almanya'da? Ya susuyorlar, ya Tanrı'nın o talihli kuluna
    dalkavukluk ediyorlardı; adam Neron'dan örneklenen bir müzisyen ve
    komedyendi, zekâsı kıvrak ve yüzeyseldi, her şeye el attığından her şeyi
    biliyorum sanıyordu. Tarih sahnesinde bir yer tutma kaygısıyla, dünyaya
    felaketlerin en büyüğünü musallat etmişti.
</div>
<div>
    <br/>
</div>
<div>
    — Hem benim ülkemin üstüne çökmüş olan despotluk neden Rus olsun ki? En
    berbat çarlar Prusya'yı taklit etmişlerdi. Çağımızda, Rus ya da Leh halkı
    hakkını aradığı her seferinde, tepkiciler Kayzeri yardımlarına çağırmakla
    tehdit ettiler. Rus soylu sınıfının yarısı Alman; halkı şişlediklerinden
    ötürü en fazla seçilen generaller Almanlar; despotluğu destekleyen,
    danışmanlık eden bürokratlar Alman; işçi grevlerini, tahakküm altındaki
    halkların başkaldırmalarını kıyımlarla cezalandırmayı üstlenen subaylar
    Alman. Tepkici Slav hayvanın biridir, gel gelelim nice hükümdarı nihilist
    olan bir ırkın duygusalcılığını taşır. Kırbacını kolaylıkla kaldırır, ama
    ardından pişman olur, hatta ağlar. Ben öyle Rus subayları gördüm ki, halkın
    üstüne yürümemek için ya da kıyım emri verdiklerinden ötürü kendilerini
    öldürdüler. Çarlık rejiminin hizmetindeki Alman fütursuzdur,
    davranışlarından hiçbir yakınması yoktur: Soğukkanlılıkla öldürür, yaptığı
    her şeyde olduğu gibi titiz, dakik bir yöntem uygular. Rus ise barbardır,
    vurur, ardından pişman olur; uygar Alman eli titremeksizin kurşuna dizer.
    Bizim çarımız, Slav işi bir insanlık hayali kurarken, cömert bir evrensel
    barış ütopyasıyla Lahey konferanslarını düzenledi. Oysa kültürün kayzeri
    yıllar yılı hiç bilinmeyen yıkıcı bir düzeneği parça parça oluşturup
</div>
<div>
</div>
<div>
    yağladı, şimdi onunla tüm Avrupa'yı ezecek işte. Rus insanı alçakgönüllü,
    eşitlikçi, demokratik, adalete susamış bir Hıristiyandır; Alman ise
    Hıristiyanlığına toz kondurmaz, ama eski çağların Cermenleri gibi bir puta
    tapıcıdır. Onun dini kandan hoşlanır, kast sistemini korur; gerçekten
    tapındığı Tanrı, Odin'dir; ancak Kıyım Tanrısı şimdi adını değiştirmiştir,
    adı "Devlet"tir artık.
</div>
<div>
    <br/>
</div>
<div>
    Tchernoff bir an durdu, belki de yanındakilerin şaşkınlığını iyice görmek
    istiyordu, sonra dosdoğru söyleyiverdi:
</div>
<div>
    <br/>
</div>
<div>
    — Ben Hıristiyanım.
</div>
<div>
    <br/>
</div>
<div>
    Rusun fikirlerini ve geçmişini bilen Argensola şaşkınlık gösterdi, Julio
    ise yine kuşkulandı: "Hiç ötesi yok, bu Tchernoff denen adam kafayı
    bulmuş."
</div>
<div>
    <br/>
</div>
<div>
    —Evet, doğrusu Tanrı'yla pek alışverişim yoktur –diye sürdürdü–, dogmalara
    da inanmam, ama ruhum tüm devrimcilerinki gibi Hıristiyandır. Modern
    demokrasinin felsefesi laik bir Hıristiyanlıktır. Biz sosyalistler kendi
    halinde, zayıf emekçileri severiz. Onun hayat ve refah hakkını savunuruz,
    dinin büyük azizleri de öyledirler, her mutsuz kişiyi kardeş saymışlardır.
    Biz yoksula saygı gösterilmesini adalet adına isteriz; onlar merhamet adına
    isterler. Aramızdaki tek fark budur işte. Ama onlar da, biz de insanların
    daha iyi bir yaşam sürmek için uzlaşmalarına çalışırız; güçlünün güçsüz
    için, iktidar sahibinin alt sınıflar için özveride bulunmasını, dünyayı
    kardeşliğin yönetmesini ister, elden gelen en büyük eşitliği amaçlarız.
</div>
<div>
    <br/>
</div>
<div>
    Slav Tchernoff insan emellerinin tarihçesini özetliyordu:
</div>
<div>
    <br/>
</div>
<div>
    Yunan düşüncesi dünyaya refahı getirmişti, ama ancak bir
</div>
<div>
</div>
<div>
    avuç insan içindi; kendi ufak demokrasilerinin vatandaşları, insanlığın
    büyük bölümü oluşturan özgür insanlar için, kölelerle barbarları kendi
    perişanlıklarına terk etmişti. Ezilenlerin dini olan Hıristiyanlık mutluluk
    hakkını tüm insanlara tanımıştı, gel gelelim, mutluluğu bu "gözyaşı
    vadisi"nden uzaklara, gökyüzüne taşımıştı. Devrimle onun mirasçısı olan
    sosyalistler, eskiçağ insanları gibi mutluluğu yeryüzünün erişilebilir
    gerçeklerinde buluyorlar ve onlar da Hıristiyanlar gibi, tüm insanların
    ondan pay almalarını öngörüyorlardı.
</div>
<div>
    <br/>
</div>
<div>
    — Bugünkü Almanya'nın Hıristiyanlığı nerede kalmış?.. Zayıfların savunucusu
    olan Fransa Cumhuriyeti'nde muhafazakâr junker'lerin dindarlığında
    olduğundan daha çok Hıristiyan ruhu var. Almanya kendine benzer bir Tanrı
    kurgulamış, ona tapındığını sanırken, aslında kendi imgesine tapınıyor.
    Alman Tanrısı savaşı bir halkın ilk işlevi, uğraşların en soylusu sayan
    Alman Devleti'dir. Öbür Hıristiyan halklar savaşmak zorunda kaldıklarında,
    davranışlarıyla İncil arasındaki çelişkiyi duyumsarlar, kendini savunma
    gibi amansız bir gereği ileri sürerek kendilerini mazur göstermeye
    çalışırlar. Alman ise savaşın Tanrı'nın gönlüne hoş geldiğini ilan eder.
    İsa'nın militarizm yanlısı olduğunu kanıtlayan Alman vaazları duymuşumdur
    ben.
</div>
<div>
    <br/>
</div>
<div>
    Alman gururu, kendi ırkının Tanrı tarafından dünyaya egemen olmak için
    yaratıldığı kanısı Protestanları, Katolikleri, Musevileri uzlaştırıyordu.
</div>
<div>
    <br/>
</div>
<div>
    — Aralarındaki dogma ayrılıklarının üstünde, Devlet Tanrısı vardır, o da
    Almandır; savaşçı Tanrı, kim bilir belki de şu anda Wilhelm onu "saygıdeğer
    müttefikim" diye
</div>
<div>
</div>
<div>
    niteliyordur. Dinler her zaman evrenselliğe yönelmişlerdir. Hedefleri
    insanoğlunu Tanrı ile ilişkiye sokmak, tüm insanlar arasındaki ilişkileri
    desteklemektir. Prusya ise kendi kişisel kullanımına uygun ikinci bir
    Yehova, insan soyunun büyük bölümüne düşman, Alman halkının hınçlarını ve
    emellerini benimsemiş bir Tanrı yaratarak barbarlığa geri dönmüştür.
</div>
<div>
    <br/>
</div>
<div>
    Sonra Tchernoff o hırslı, zalim, intikamcı Alman Tanrısı'nın yaratılışını
    kendince açıklıyordu. Almanlar dünkü Hıristiyanlardı. Hıristiyanlıkları
    topu topu altı yüzyıllıktı, diğer Avrupa halklarınınki ise on, on beş, on
    sekiz yüzyıllıktı. Haçlı Seferleri sona erdiği sıralarda, Prusyalılar hâlâ
    pagandılar. Irklarının gururu onları savaşa sürüklerken, ölmüş tanrılarını
    yeniden canlandırıyordu. Bir askeri başbuğ olan eski Cermen Tanrısı gibi,
    Almanlar İncil'in Tanrı'sını da mızrak ve kalkanla donatıyorlardı.
</div>
<div>
    <br/>
</div>
<div>
    — Berlin Hıristiyanlığının başında miğfer, ayağında binici çizmeleri
    vardır. Şu anda Tanrı da tıpkı Otto, Fritz, Franz gibi, seçilmiş halkın
    düşmanlarını cezalandırmak üzere seferberliğe çağrılmıştır.
    "Öldürmeyeceksin" diye buyurmuş olmasının hiç önemi yoktur, oğlunun
    yeryüzünde "Ne mutlu barış içinde yaşayanlara," demiş olmasının da. Hangi
    mezhepten olurlarsa olsunlar Alman rahiplerine göre, Hıristiyanlık ancak
    insanların bireysel olarak daha iyi olmalarını sağlayabilir, devletin
    yaşamına karışmamalıdır. Prusya Devleti'nin Tanrısı "Eski Alman
    Tanrısı"dır, vahşi Cermen mitolojisinin mirasçısı, savaşa susamış
    tanrıların bir karışımı.
</div>
<div>
    <br/>
</div>
<div>
    Bulvarın sessizliğinde, Rus amansız tanrıların kızıl figürlerini anıyordu.
    O gece kulaklarında pek sevdikleri silah
</div>
<div>
</div>
<div>
    şakırtılarını, burunlarında kekremsi kan kokusunu duyduklarında
    uykularından uyanacaklardı. Ufacık kafalı hayvansı Tanrı Tor pazılarını
    şişiriyor, kentleri ezeceği çekicini kavrıyordu. Wotan, gövdesi şimşekten,
    ucu gök gürültüsünden mızrağını bilemekteydi. Tek gözlü Odin, dağının
    tepesinde esneyerek tahtının çevresine yığılacak savaşçı ölülerini
    bekliyordu. Saçı başı birbirine karışmış kan ter içindeki Walküre'ler,
    kısrak kokulu bakireler, bir buluttan öbürüne at koşturmaya başlamışlar,
    acı çığlıklar atarak insanları kışkırtıyorlardı, maksatları cesetlerini
    seccade gibi dürüp uçan beygirlerinin terkisine vurmaktı.
</div>
<div>
    <br/>
</div>
<div>
    — Alman Hıristiyanlığı –diye sürdürdü Rus–, Hıristiyanlığın reddidir. Ona
    göre insanlar Tanrı nezdinde eşit değildirler. Tanrı yalnız güçlülerden
    hoşlanır, her şeye cüret etsinler diye destekler onları. Cılız doğmuş
    olanlar güçlülere boyun eğmeli ya da yok olmalıdır. Halklar da eşit
    değildir: Yönetici halklar ve alt düzeyde halklar olarak ayrılırlar; bu
    ikincilerin kaderi un ufak olup öbürleri tarafından yutulmaktır. Tanrı
    böyle istemektedir. Büyük yönetici halkın Almanya olduğunu söylemeye bile
    gerek yok elbette.
</div>
<div>
    <br/>
</div>
<div>
    Argensola onun sözünü kesti. Alman gururu yalnızca Tanrı'sına dayanmıyordu
    ki, bilimi de işe karıştırıyorlardı.
</div>
<div>
    <br/>
</div>
<div>
    — Bunu biliyorum –diye sözünü kesti Rus–: gerekircilik, eşitsizlik, doğal
    ayıklama, hayat mücadelesi... Kendi değerleriyle onca gururlanan Almanlar,
    entelektüel anıtlarını başkalarının toprağında inşa ederler, yeni bir yapıt
    yükselttiklerinde çimentosunu ecnebiden ödünç isterler. Bir Fransız ve bir
    İngiliz, Gobineau ile Chamberlain, ırklarının üstünlüğünü savunmak için
    gerekçe sağlamışlardır onlara.
</div>
<div>
</div>
<div>
    Darwin ile Spencer'dan artan döküntülerle ihtiyar Haeckel'leri "monizm"i
    yapılandırmıştır, hani şu politikaya uygulandığında Alman gururuna bilimsel
    temel sunan, halkların en güçlüsü olduğundan ona dünyaya hükmetme hakkını
    tanıyan öğretiyi.
</div>
<div>
    <br/>
</div>
<div>
    — Hayır, bin kere hayır –diye sürdürdü kısa bir sessizliğin ardından–.
    Bütün o acımasızlıklar gerektiren hayat mücadelesi hikâyesi alt düzeydeki
    yaratıklar için doğru olabilir, ama insanlar arasında geçerli olmamalıdır.
    Biz gelişmiş, akıllı yaratıklarız, ortamın koyduğu yazgıdan yakamızı
    kurtarmalı, ortamı değiştirip kendimize uydurmalıyız. Hayvanlar hukuk,
    adalet, merhamet nedir bilmezler; karanlık içgüdülerinin esiri olarak yaşar
    giderler. Oysa biz insanlar düşünürüz; düşünce de özgürlük demektir. Güçlü
    olan, gücünü kanıtlamak için zulüm yapmak zorunda değildir; gücünü kötüye
    kullanmayıp hamiyetli davrandığında daha büyümüş olur. Dünyaya gelen herkes
    hayat hakkına sahiptir; nasıl gururlu yaratıkların yanı sıra kendi halinde
    yaratıklar varsa, büyüklü küçüklü, kimi ihtiyar kimi genç halklar da
    varlıklarını korumalıdır. Bizim varlığımızın amacı mücadele değildir,
    öldürmek değildir, yoksa sonra bizi de öldürürler, derken bizi öldüren de
    öldürülür. Bunları kör doğaya bırakalım. Uygarlaşmış halklar, ortak bir
    düşünceyi izleyeceklerse, Akdeniz Avrupa'sınınkini benimsemeli, elden
    geldiğince barışçı ve tatlı bir yaşam kavramını gerçekleştirmelidirler.
</div>
<div>
    <br/>
</div>
<div>
    Rusun sakalı acımasız bir gülümsemeyle kıpırdadı.
</div>
<div>
    <br/>
</div>
<div>
    — Ama Kultur diye bir şey var, hani şu Cermenlerin bize dayattıkları, işte
    bu uygarlığa en ters düşen şeydir. Uygarlık
</div>
<div>
</div>
<div>
    ruhun incelmesidir, hemcinsimize saygıdır, başkasının düşüncesini hoş
    görmektir, nazik görenekler edinmektir. Kultur ise bireyleri ve
    toplulukları kendi kutsal davasına hizmet etsinler diye örgütleyip asimile
    eden bir devletin icraatıdır. Ve o kutsal davanın özü başka devletlerin
    tepesine binmek, onları kendi büyüklüğüyle ezmektir, yani kibirle,
    vahşetle, şiddetle.
</div>
<div>
    <br/>
</div>
<div>
    Etoile Meydanı'na varmışlardı. Yıldızlı bir fon üzerinde Arc de Triomphe'un
    karanlık kitlesi seçiliyordu. Bulvarlar dört bir yana çift sıra ışıklarını
    saçıyorlardı. Anıtın çevresinde yer alan sokak fenerleri devasa kaidesini
    ve heykel gruplarının ayaklarını aydınlatıyorlardı. Gecenin meltemi yapının
    içine süzüldükçe kış yeli gibi buz kesiyordu. Evrenin yaygın laciverdi
    üzerinde kubbe anıtın kenarlarının sert hatlarını kesiyordu. Üçü de
    içgüdüsel olarak başlarını çevirip geride bıraktıkları Champs Elysées'ye
    bir göz attılar. Yalnızca bir gölge nehri gördüler, yapıların oluşturduğu
    siyah yamaçların arasında kırmızı yıldızların tespihleri yüzüyordu. Ama
    onlar bu manzaraya alışkındılar, karanlıkta, hiç çaba harcamaksızın,
    bulvarın görkemli inişini, çift sıra yüksek binaları, dipte Mısır'dan gelme
    dikilitaşıyla Concorde Meydanı'nı, Tuileries Bahçesi'nin ağaçlıklarını
    seyrettiklerini sandılar.
</div>
<div>
    <br/>
</div>
<div>
    — Güzel işte bu –dedi Tchernoff, baktığı yerde gölgelerden başka bir şey
    görüyordu–. Barışa ve hayatın tatlılığına âşık koskoca bir uygarlık geçmiş
    buradan.
</div>
<div>
    <br/>
</div>
<div>
    Bir anıyla burkuldu yüreği Rusun. Kaç kez ikindi vakti, yemekten sonra,
    işte tam orada gürbüz, iri kıyım, sarı sakallı, gözleri iyilikle pırıldayan
    bir adamla buluşmuştu. Sanki büyümesi yarıda kesilmiş bir deve benziyordu.
    Yanında
</div>
<div>
</div>
<div>
    köpeğiyle gezerdi. Jaurés idi o, dostu Jaurés, Meclis'e gitmeden önce
    Passy'deki evinden çıkıp Arc'a kadar bir yürüyüş yapardı.
</div>
<div>
    <br/>
</div>
<div>
    — Bu şimdi bulunduğumuz yerde durmayı severdi. Bulvarları, uzak bahçeleri,
    bu yükseltiden bakınca insanın hayranlığına sunulan tüm Paris'i seyrederdi.
    Duygulanarak şöyle derdi bana: "Muhteşem bir şey bu. Yeryüzünde
    rastlanabilecek en güzel bakış açılarından biri..." Zavallı Jaurés!
</div>
<div>
    <br/>
</div>
<div>
    Bir çağrışımla, Rus vatandaşı Bakunin'i anıyordu, o da başka bir devrimci,
    anarşizmin babasıydı, Richard Wagner adında genç bir arkadaşının
    yönetimindeki bir konserde Beethoven'in korolu senfonisini dinledikten
    sonra duygulanıp ağlamıştı. "Bizim devrimimiz gelip çattığında –diye
    bağırıyordu maestronun elini sıkarken– var olan her şey yok olacak, ama
    işte bunu ne pahasına olursa olsun kurtarmamız gerek."
</div>
<div>
    <br/>
</div>
<div>
    Tchernoff anılarından sıyrılıp çevresine baktı, hüzünle söylendi:
</div>
<div>
    <br/>
</div>
<div>
    — Onlar buradan geçmişlerdi.
</div>
<div>
    <br/>
</div>
<div>
    Arc'tan her geçtiğinde, belleğinde aynı görüntü canlanıyordu. "Onlar"
    güneşte parıldayan binlerce miğferdi; hepsi bir arada bir makine
    sertliğiyle havaya kalkan binlerce kalın çizmeydi; kısa trompetler,
    flütler, yassı trampetler taşların görkemli sessizliğini coşturmuştu;
    Lohengrin'in savaş marşı ıssız bulvarda, evlerin kapalı kapıları önünde
    çınlıyordu.
</div>
<div>
</div>
<div>
    O, bir yabancıyken, ataların şanını koruyan saygıdeğer yapılardan biri olan
    bu anıtın çekiciliğine kapılıyordu. Kim yapıp yakıştırmıştı, bilmek
    istemiyordu. İnsanlar kendi gururlarını okşayan anlık bir fikri
    taşlaştırdıklarını sanarak yapılar yükseltirler. Ardından daha geniş bir
    görüş yetisi olan insanlık gelir, yapıtın anlamını değiştirir,
    başlangıçtaki bencilliğinden sıyırarak devleştirir onu. En yüce bir
    güzelliği örnekleyen Yunan heykelleri, zamanında o çağların dindarlarının
    hamiyet nişanesi olarak tapınaklara armağan ettikleri basit yapıtlardı.
    Roma'nın büyüklüğünü anımsadığında ise herkes hayalinde kıyımlara sahne
    olan muazzam Colosseum'u ya da yeteneksiz imparatorların anısına
    yükseltilmiş kemerleri canlandırırdı. Halkları temsil eden yapıtların iki
    anlamı vardı: Onları yapan kişilerin verdikleri anlık içsel anlam, sonra
    evrensel bir ilgi odağı olan dışsal anlam; bunu aradan geçen yüzyıllar
    verir, o yapıtları simgeleştirirdi.
</div>
<div>
    <br/>
</div>
<div>
    — Arc de Triomphe, içinden Fransız –diye sürdürdü Tchernoff–, eleştiriye
    açık çarpışma ve general adlarıyla dolu. Dışından bakıldığında ise,
    devrimlerin en büyüğünü gerçekleştirmiş olan halkın ve özgürlüğe iman etmiş
    tüm halkların anıtıdır. İnsanın yüceltilmesi şurada, aşağılarda, Vendôme
    Meydanı'ndaki sütunda görülür. Sütunu yapanlar onu Ulu Ordu'nun anısına
    dikmişlerdir, o Ulu Ordu da silaha sarılarak devrimi tüm Avrupa'ya yayan
    halktır. Sanatçıların sezileri pek güçlüdür, onlar bu yapıtın gerçek
    anlamını önceden duyumsamışlardır. Sol yanımızdaki grupta "Marseil-laise"i
    söyleyen Rude savaşçıları meslekten asker değil, şiddet dolu yüce
    havariliğini gerçekleştirmeye giden silahlanmış yurttaşlardır.
    Çıplaklıklarında ben Yunan miğferi
</div>
<div>
</div>
<div>
    <br/>
</div>
<div>
    giymiş sansculotte'lar[25] görüyorum. Burada bir tek ulusun dar, bencil
    zaferini aşan bir şeyler var. Bu özgürlük Haçlıları sayesindedir ki
    Avrupa'da hepimiz yeni bir hayata gözlerimizi açtık... Halkları benim
    hayalimde bazı imgeler canlandırır. Eski Yunan'ı anımsarsam Parthenon'un
    sütunlarını görürüm; dünyanın efendisi olan Roma, Colosseum ile Traianus
    Kemeri'dir; Devrim Fransa'sı ise Arc de Triomphe'tur.
</div>
<div>
    <br/>
</div>
<div>
    Rusun görüşüne göre bu anıt aslında daha da ileri bir şeydi. Tarihin bir
    büyük rövanşını temsil ediyordu: Latin ırkları olarak anılan Güney
    halkları, Roma egemenliğini yıkmış olan istilalara yüzyıllar sonra karşılık
    veriyorlardı; Akdeniz insanları zaferi kazanmış, eski barbarların
    topraklarına dağılıyorlardı. Geçmişi yıkıcı bir dalga gibi silip süpürmüş,
    ardından hemen geri çekilmişlerdi. Tıpkı taşkın yaparak toprağı
    bereketlendiren bazı nehirler örneği, bu büyük yükseliş dalgası bağrında
    taşıdığı her şeyi gittiği yere götürmüştü. İnsanlar çekildikten sonra,
    geride yepyeni, verimli fikirlerle bereketlenmiş bir toprak kalıyordu.
</div>
<div>
    <br/>
</div>
<div>
    — Şayet onlar geri dönecek olsalar! –diye ekledi Tchernoff tedirginlikle–.
    Şayet bu taşlara yeniden ayak basacak olsalar!.. Geçen sefer hızla yükselen
    talihlerine kendileri de şaşırmış yoksullardı, buradan bir salona girmiş
    köylü misali geçip gittilerdi. Ceplerini doldurup, zaferlerinin anısını
    sürdürecek iki ili almakla yetindilerdi... Oysa şimdi Paris'e yürüyecek
    olanlar yalnızca askerler olmayacak. Orduların kuyruğuna öfkeli hancı
    kadınlar gibi takılmış, Herr Professor'lar da sökün edecek, yanlarında
    barbarı çıldırtan barutlu şarap fıçısıyla, Kultur şarabıyla. Furgonlarda
    muazzam bir bilimsel vahşet yükü getirilecek, kaba kuvveti her şeyin
    başlangıcı ve kutsanması olarak yücelten, özgürlüğü reddeden, zayıfı ezen,
</div>
<div>
</div>
<div>
    <br/>
</div>
<div>
    tüm dünyayı Tanrı'nın sevdiği bir azınlığın buyruğuna veren bir yeni
    felsefe. Şayet bu kubbenin altında bir kez daha Wagner'in ya da herhangi
    bir alay Kappelmeister'inin bir marşını izleyen Alman çizmelerinin adımları
    yankılanacak olursa vay haline insanlığın.
</div>
<div>
    <br/>
</div>
<div>
    Arc'tan uzaklaştılar, Victor Hugo Bulvarı boyunca yürüdüler. Tchernoff
    hayalinde canlandırdığı bu resmi geçit görüntüsü kendisini üzmüş gibi
    suskun ilerliyordu. Birden düşüncelerini yüksek sesle geliştirmeyi
    sürdürdü.
</div>
<div>
    <br/>
</div>
<div>
    — E, ama gelirlerse de, ne olur ki?.. O yüzden hukuk ölecek değil ya.
    Gölgede kaldığı anlar olur, ama yeniden doğar; bilinmeyebilir,
    çiğnenebilir, fakat bu nedenle varlığı son bulmaz, tüm iyi ruhlar da onu
    hayatlarının tek kuralı olarak benimserler. Bir çılgınlar halkı
    başkalarının üzerine hukuku koydukları kaideye şiddeti yerleştirmek
    istiyor. Boşuna uğraşıyorlar. İnsanların emeli sonsuza değin daha fazla
    özgürlük, daha fazla kardeşlik, daha fazla adalettir.
</div>
<div>
    <br/>
</div>
<div>
    Böylece her şeyi yerli yerine oturttuktan sonra, sakinleşir gibi oldu Rus.
</div>
<div>
    <br/>
</div>
<div>
    O ve yanındakiler savaşa hazırlanan Paris'in sunduğu görüntüden söz
    ettiler. Görünürde değişen bir şey yoktu. Kent merkezinde ve istasyonların
    çevresinde olağanüstü bir hareketlilik yaşanıyordu, ama muazzam şehrin
    kalanı başına açılan büyük derdi açığa vuruyor değildi. Issız sokak her
    geceki görünümündeydi. Meltem, ağaçların yapraklarını hafiften
    kıpırdatıyordu. Gökyüzünden görkemli bir huzur iner gibiydi. Evler
    uyuyorlardı; ama kapalı pencerelerin ardında kızarmış gözlerin uykusuzluğu,
    yaklaşan tehditle daralmış göğüslerin soluğu sezinleniyordu; savaş bavulunu
    hazırlayan
</div>
<div>
</div>
<div>
    kıvrak eller titriyor, belki de son sevgi gösterisi haz duymadan karşılık
    buluyor, öpüşler hıçkırıklarla boğuluyordu.
</div>
<div>
    <br/>
</div>
<div>
    Komşularını anımsadı Tchernoff, hani stüdyonun arkasındaki öbür iç dairede
    oturan çifti. Kadın piyanosunu çalmaz olmuştu. Rus tartışma sesleri
    işitmişti, kapılar şiddetle çarparak kapanmış, adamın adımları gecenin
    bağrında kadının ağlamasından kaçarak uzaklaşmıştı. Duvarların ardında bir
    dram yaşanmaya başlamıştı; sıradan bir dram, aynı anda olup biten daha
    başka binlercesinin aynı.
</div>
<div>
    <br/>
</div>
<div>
    — Kadın Almanmış –diye ekledi Rus–. Bizim kapıcı kadın iyi koku alıyor,
    hangi ulustan olduğunu anlamış. Adam bu saatlerde alayına katılmak üzere
    yola çıkmış olmalı. Dün gece beni uyutmadılar. Duvarın ardında kadının
    iniltilerini duyuyordum; yavaş, umutsuz bir terk edilmiş çocuk ağlayışı,
    erkeğin sesi de onu susturmaya çalışıyordu, ama ne fayda...
</div>
<div>
    <br/>
</div>
<div>
    Dünyanın üstüne yağmur gibi üzüntü yağıyor!
</div>
<div>
    <br/>
</div>
<div>
    O akşam, evden çıkarken, kadına kapısının karşısında rastlamıştı. Başka bir
    kadındı sanki, birkaç saatte on beş yaş almış gibi bir yaşlı havası
    gelmişti üstüne. Boş yere onu yüreklendirmeye, erkeğinin yokluğuna
    metanetle katlanmaya özendirmeye çalışmıştı, karnında taşıdığı ikinci
    varlığa zarar vermemeliydi.
</div>
<div>
    <br/>
</div>
<div>
    — Çünkü o zavallı anne olacak. Durumunu mahcuplukla saklıyor, ama
    penceremden gördüm, bebek eşyası hazırlıyordu.
</div>
<div>
    <br/>
</div>
<div>
    Kadın onu sanki anlamaz gibi dinlemişti. Umutsuzluğu karşısında her söz
    etkisiz kalıyordu. Yalnızca kendi kendine
</div>
<div>
</div>
<div>
    <br/>
</div>
<div>
    konuşur gibi kekeleyebilmişti: "Ben Alman... O gidiyor; gitmek zorunda...
    Yalnızım... sonsuza değin yalnız!.."
</div>
<div>
    <br/>
</div>
<div>
    — Onu erkeğinden ayıran milliyetini düşünüyor; vatandaşlarıyla birlikte onu
    götürecekleri toplama kampını düşünüyor. Onun tarafının saldırısından
    kendini korumak durumundaki düşman bir ülkede terk edilmiş olmaktan
    korkuyor... Üstelik tüm bunlar anne olmak üzereyken. Ne büyük bir
    perişanlık! Ne büyük acılar!
</div>
<div>
    <br/>
</div>
<div>
    Pompe Sokağı'na varmışlardı. Eve girerken Tchernoff yanındakilerle
    vedalaştı, o servis merdiveninden çıkacaktı. Desnoyers konuşmayı uzatmak
    istedi. Arkadaşıyla yalnız kalmaktan, son zamanlarda ortaya çıkan
    tersliklerden ötürü sıkıntısının yeniden bastırmasından korkuyordu. Rusla
    konuşmak ilginç gelmişti. Üçü birlikte asansörle çıktılar. Argensola
    mutfaktaki dizi dizi şişelerden birini açmanın sırası geldiğini söyledi.
    Tchernoff kendi dairesine stüdyonun servis merdivenine açılan kapısından
    dönebilirdi.
</div>
<div>
    <br/>
</div>
<div>
    Geniş pencerenin camları açıktı; iç avluya bakan panjurlar da yine açık
    duruyordu; sürekli bir meltem perdeleri kıpırdatıyor, romantik stüdyonun
    eski fenerlerini, güve yemiş bayraklarını ve diğer süslerini oynatıyordu.
    Pencerenin kenarında, geniş mekânın bir ucunu aydınlatan ışıklardan uzakta,
    ufak bir masanın çevresine dizildiler. Loşlukta, sırtlarını içeriye dönmüş
    oturuyorlardı. Önlerinde karşı tarafın damlarıyla yıldızların soğuk, keskin
    ışınlarıyla delinmiş muazzam bir lacivert dörtgen uzanıyordu. Kentin
    ışıkları karanlık gökyüzünü kanlı bir yansımayla renklendiriyordu.
</div>
<div>
    <br/>
</div>
<div>
    Tchernoff iki kadeh içti, şarabın kalitesini dilini şaklatarak övdü. Üçü de
    susuyorlardı; gecenin heybetinin insanlara
</div>
<div>
</div>
<div>
    <br/>
</div>
<div>
    dayattığı hayranlık ve ürküntü dolu sessizliğe dalmışlardı. Gözleri bir
    yıldızdan öbürüne atlıyor, yıldızları ideal çizgilerde öbeklendiriyor,
    hayalsi ve düzensiz üçgenler, dörtgenler oluşturuyordu. Arada yıldızlardan
    birinin titrek parıltısı bakışlarını geçerken yakalıyor, hipnoza
    tutulmuşçasına sabitleştiriyordu.
</div>
<div>
    <br/>
</div>
<div>
    Rus seyre dalıp gitmişti, kadehini bir kez daha doldurdu. Ardından zalim
    bir alayla gülümsedi. Sakallı yüzü gecenin tiyatrosunda, perdelerin
    arasında beliren trajik bir maskın ifadesine büründü.
</div>
<div>
    <br/>
</div>
<div>
    — Orada, yukarıda, insanlar hakkında ne düşünürler acaba! –diye
    mırıldandı–. Bismarck diye birinin gelip geçmiş olduğundan haberi var mıdır
    yıldızlardan birinin? Yıldızlar Cermen halkının kutsal misyonunu bilirler
    mi acaba?
</div>
<div>
    <br/>
</div>
<div>
    Hep öyle gülüyordu.
</div>
<div>
    <br/>
</div>
<div>
    Damlardan oluşan o muazzam düzlüğü kesen yarıklardan birinin dibinden kayıp
    giden uzak ve kararsız bir şey gecenin sessizliğini bozdu. Üçü daha iyi
    duyabilmek için başlarını uzattılar... Sesler geliyordu. Erkeklerden oluşan
    bir koro yalın, tekdüze, ağır bir marş söylüyordu. Kulaklarıyla işitmekten
    çok, düşünceleriyle sezinliyorlardı onu. Meltemin dalgalanmaları arasında,
    tek tek onlara kadar ulaşan daha kuvvetli birkaç nota Argensola'ya kısa
    ezgiyi toparlama olanağını verdi, gerçek bir savaş marşıydı ve uyumlu bir
    ünlemeyle sonuçlanıyordu:
</div>
<div>
    <br/>
</div>
<div>
    C'est l'Alsace et la Lorraine,
</div>
<div>
    <br/>
</div>
<div>
    C'est l'Alsace qu'il nous faut.
</div>
<div>
</div>
<div>
    <br/>
</div>
<div>
    Oh, oh, oh, oh.[26]
</div>
<div>
</div>
<div>
    Bir grup adam daha, uzaklarda, bir caddenin dibinden, savaşın kapısı olan
    istasyona doğru gidiyorlardı. Herhalde varoşlardandılar ya da kırsal
    kesimden; sessizliğe gömülmüş Paris'ten geçerken, ulusun büyük emelini
    marşla dile getirmek istemişlerdi, karanlık bina cephelerinin gerisinde
    uykusuz kalanlar yalnız olmadıklarını bilip tüm tereddütlerinden
    sıyrılsınlar diye.
</div>
<div>
    <br/>
</div>
<div>
    — Tıpkı operalarda olduğu gibi – dedi Julio, görünmez koronun son notaları
    uzakta ve gecenin soluğunda yutulur...
</div>
<div>
    yiter giderken.
</div>
<div>
    <br/>
</div>
<div>
    Tchernoff içmeyi sürdürdü, ama dalgın bir hali vardı, gözlerini damların
    üstünde dalgalanan kızılımsı sise dikmişti.
</div>
<div>
    <br/>
</div>
<div>
    Alnının kırışmasından, içsel monologunun yankısı gibi ara sıra ağzından
    çıkan boğuk homurtulardan, iki arkadaş onun kafasının çalışmakta olduğunu
    seziyorlardı. Birden düşüncelerden söze atladı, hiç hazırlıksız, kafasında
    evirip çevirdiklerini yüksek sesle aktardı.
</div>
<div>
    <br/>
</div>
<div>
    — ... Ve birkaç saate kadar güneş doğduğunda, dünya kırlarda insanlığın
    düşmanı olan o dört atlının koşturduğunu görecek... Vahşi atları o koşunun
    sabırsızlığıyla kişneyecek; felaket habercisi binicileri şimdi kafa kafaya
    vermişler, eyerlerine sıçramadan önce birbirlerine son sözlerini
    söylüyorlardır.
</div>
<div>
    <br/>
</div>
<div>
    — Ne atlısı bunlar? –diye sordu Argensola.
</div>
<div>
    <br/>
</div>
<div>
    — Ejderhanın önünde gidenler.
</div>
<div>
    <br/>
</div>
<div>
    İki arkadaşa o yanıt da önceki sözler kadar anlaşılmaz geldi.
</div>
<div>
    <br/>
</div>
<div>
    Desnoyers bir kez daha "Sarhoş bu," diye geçirdi aklından.
</div>
<div>
</div>
<div>
    Ama merakından üsteledi. "Ne ejderiymiş o?"
</div>
<div>
    <br/>
</div>
<div>
    Rus ona sanki soruyu yadırgamış gibi baktı. Dalıp gittiği andan beri yüksek
    sesle konuşmuş olduğunu sanıyordu.
</div>
<div>
    <br/>
</div>
<div>
    — Mahşer ejderi.[27]
</div>
<div>
    <br/>
</div>
<div>
    Bir sessizlik oldu, ama Rusun susuşu uzun sürmedi. Patmos Denizi'nin
    kayalıklarındaki düş kurucuya olan coşkulu hayranlığını dile getirme
    gereksinimini duydu. Heybetli ve karanlık düşlemlerin şairi iki bin yılın
    gerisinden, Paris'teki bir evin çatı katına sığınmış bu mistik devrimciyi
    etkilemekteydi. Evet, Havari Yuhanna tüm olacakları önceden görmüştü.
    Halkın gözünde anlaşılmaz olan hezeyanları insanlığın büyük olaylarının
    sırrını içermişti.
</div>
<div>
    <br/>
</div>
<div>
    Ve Tchernoff denizin dibinden çıkagelecek olan mahşer ejderhasını anlattı.
    Leopar benzeri bir şeydi, ayakları ayı ayağı gibi, ağzı aslan ağzıydı. Yedi
    başı, on boynuzu vardı. Boynuzlarına on tane taç takılmıştı, yedi başının
    her birinde kutsal şeylere karşı küfürler yazılıydı. İncil yazarı o
    küfürlerin ne olduğunu belirtmiyordu, belki de çağlara göre değişecekti,
    ejder her bin yılda bir yeniden ortaya çıktığında farklı olacaktı. Rus,
    ejderin kafalarında şimdi yazılı olanları okuyabiliyordu: İnsanlığa,
    adalete karşı küfürler, insanoğlunun yaşamını hoş ve yaşanabilir kılan her
    şeye karşı. "Kaba kuvvet hukuktan üstündür..." – "Zayıfların hayat hakkı
    yoktur..." – "Büyük olmak için hoyrat olun..." Ve ejder, onca çirkinliğiyle
    dünyaya egemen olmayı, insanların ona tapınmasını istiyordu.
</div>
<div>
    <br/>
</div>
<div>
    — Peki ya dört atlı? –diye sordu Desnoyers.
</div>
<div>
</div>
<div>
    Yuhanna'nın düşleminde dört atlı ejderhanın öncüsüydü.
</div>
<div>
    <br/>
</div>
<div>
    Sırlar kitabının yedi mührü yeşimden yapılmışa benzeyen birinin oturduğu
    büyük tahtın huzurunda kuzu tarafından koparılıyordu. Tahttakinin başının
    çevresinde gökkuşağı bir zümrüt ayla oluşturuyordu. Bir yarım daire biçimde
    yayılmış yirmi dört tahtta beyaz giysili, altın taçlı yirmi dört ihtiyar
    oturuyordu. Her yanları gözlerle kaplı, altışar kanatlı, dört tane muazzam
    irilikte ejderha büyük tahta bekçilik ediyorlardı. İlk damgasının
    koparılışını selamlayan borazanlar çalıyordu.
</div>
<div>
    <br/>
</div>
<div>
    "Bak işte!" diye haykırıyordu ejderlerden biri düşünde şaire... Ve kır bir
    atın sırtında ilk atlı ortaya çıkıyordu. Elinde bir yay, başında bir taç
    vardı: Kimilerine göre Fetih'ti o, kimilerine göre ise Veba. Aslında ikisi
    birden de olabilirdi. Başına bir taç giymişti, bu da Tchernoff için
    yeterliydi.
</div>
<div>
    <br/>
</div>
<div>
    "Gel!" diye haykırıyordu ikinci ejderha, bin tane gözünü devirerek. Ve
    koparılan mühürden doru bir at fırlıyordu. Binicisi başının üstünde muazzam
    bir kılıç savuruyordu. Savaş'tı bu. Azgın koşusuna başlayınca huzur
    dünyadan kaçıp gidiyordu; artık insanlar birbirlerini yok etmekle
    uğraşacaklardı.
</div>
<div>
    <br/>
</div>
<div>
    Üçüncü mühür açıldığında, bir başka kanatlı ejderha gök gürültüsü gibi
    gürlüyordu: "Çık ortaya!" Ve Yuhanna siyah atı görüyordu. Binicisinin
    elinde insanların geçimini tartmak için bir terazi bulunuyordu. Açlık'tı o.
</div>
<div>
    <br/>
</div>
<div>
    Dördüncü ejderha dördüncü mührün koparılışını kükreyerek selamlıyordu:
    "Sıçra!" Ve solgun renkli bir at beliriyordu sahnede. "Binicisinin adı
    Ecel, insanları kılıçla, açlıkla,
</div>
<div>
</div>
<div>
    vebayla ve yırtıcı hayvanlarla öldürme yetkisi verilmiştir ona."
</div>
<div>
    <br/>
</div>
<div>
    Dört atlı dehşete kapılmış insanlığın başının üstünde çılgın, ezici bir
    koşu tutturuyorlardı.
</div>
<div>
    <br/>
</div>
<div>
    Tchernoff yeryüzünün dört belasını sanki gözleriyle görüyormuş gibi
    betimliyordu. Kır atlı binici gösterişli, barbar bir kılıktaydı,
    kurbanlarının kokusunu alırmış gibi nefretle buruşturuyordu suratını. Bir
    yandan atını dörtnala koştururken, veba okunu atmak için yayını geriyordu.
    Omzunda tüm hastalıkların mikroplarını taşıyan zehirli oklarla dolu sadağı
    asılıydı; barışçı kişileri barınağında yakalayan da, savaş alanındaki
    askerlerin yaralarını zehirleyen de hep o aynı hastalıklar.
</div>
<div>
    <br/>
</div>
<div>
    İkinci binici, hani doru atın üstünde giden, koşusunun şiddetinden dimdik
    olmuş saçlarının üstünde savuruyordu koskocaman kılıcını. Gençti, ama
    çatılmış kaşlarıyla kasılmış ağzı suratına amansız bir vahşet ifadesi
    veriyordu. Dörtnala giderken uçuşan giysilerinin altında atletik bir vücut
    görünüyordu.
</div>
<div>
    <br/>
</div>
<div>
    İhtiyar, kel, bir deri bir kemik olan üçüncü atlı, siyah atının sert
    sağrısında sıçrayarak gidiyordu. Kupkuru bacakları sıska hayvanın
    sağrılarını sıkıştırıyordu. Zayıf elinde bir tartı tutuyordu, yiyeceklerin
    kıtlıkla altın pahasına yükseleceğinin simgesi.
</div>
<div>
    <br/>
</div>
<div>
    Dördüncü binicinin mahmuz gibi sivri dizleri, solgun renkli atının
    sağrısına batmıştı. Parşömenleşmiş derisi, altındaki iskeletin
    çıkıntılarıyla çukurlarını gözler önüne seriyordu. Kurukafa çehresi,
    getireceği yıkımın tüyler ürpertici
</div>
<div>
</div>
<div>
    gülüşüyle kasılmıştı. Kamış kolları devasa bir tırpanı savurmaktaydı.
    Fırlak omuzlarından paçavralaşmış bir kefen sarkıyordu.
</div>
<div>
    <br/>
</div>
<div>
    Ve o dört atlının çılgın koşusu muazzam insan yığınları üzerinden tayfun
    gibi geçiyordu. Başlarının üstünde gökyüzü morumsu bir günbatımı loşluğuna
    bürünmekteydi. Dehşet saçan, şekilsiz ejderler bu çılgın koşunun çevresinde
    iğrenç bir muhafız alayı gibi kanat çırpmaktaydı. Zavallı insanlık korkudan
    deliye dönmüş, Veba, Savaş, Açlık ve Ecel'in nal seslerini duydukça çil
    yavrusu gibi kaçışıyordu. Erkekler ve kadınlar, gençler ve yaşlılar itişip
    kakışıyorlar, yüzlerinde ve hallerinde bin türlü dehşet, şaşkınlık,
    umutsuzluk ifadesiyle yerlerde sürünüyorlardı. Ve kır at, doru at, siyah
    at, solgun at amansız nallarının altında onları ezip geçiyorlardı: Atletler
    kırılan kaburgalarının çatırtısını işitiyor, bebekler annelerinin
    memelerine yapışmış can çekişiyor, ihtiyarlar bir çocuk sızlanışıyla
    sonsuza değin yumuyorlardı gözlerini.
</div>
<div>
    <br/>
</div>
<div>
    — Tanrı dünyayı unutup uyuyakalmış –diye sürdürdü sözü Rus–. Uyanıncaya
    kadar çok zaman geçecek, o uyurken ejderhanın kulu olan dört atlı
    yeryüzünün tek efendileri olarak at koşturacaklar.
</div>
<div>
    <br/>
</div>
<div>
    Söylendikçe kendi sözleriyle coşuyordu. İskemlesinden kalkmış, geniş
    adımlarla bir yandan bir yana gidip geliyordu. Hüzünlü şairin o dört
    felaketi anlatışı hafif kalıyordu gözünde. Bir büyük ressam o korkunç
    düşlemi daha iyi canlandırabilirdi.
</div>
<div>
    <br/>
</div>
<div>
    — Bende bir kitap var –diye mırıldandı–, enfes bir kitap.
</div>
<div>
</div>
<div>
    Birden stüdyodan kaçıp gitti, kendi dairesine girmek üzere servis
    merdivenine yönelmişti. Arkadaşları görsün diye o kitabı getirmek
    istiyordu. Argensola da peşi sıra gitti. Az sonra ellerinde kitapla
    döndüler. Kapıları artlarında açık bırakmışlardı. Binaların cepheleriyle iç
    avlu arasındaki hava akımı kuvvetlendi.
</div>
<div>
    <br/>
</div>
<div>
    Tchernoff değerli kitabını bir lambanın altına yerleştirdi. 1511'de
    basılmış bir ciltti, metni Latinceydi, gravürleri vardı. Desnoyers
    Apocalipsis cum figuris[28] diye bir başlık okudu. Gravürler Albrecht
    Dürer'indi; usta henüz yirmi yedi yaşındayken çizdiği bir gençlik yapıtı.
    Üçü, mahşer atlılarının çılgın koşusunu gösteren gravürün önünde
    hayranlıkla durakaldılar. Dört başlı felaket düşsel atlarının üzerinde,
    korkudan deliye dönmüş insanlığı ezerek çığ gibi atılıyordu.
</div>
<div>
    <br/>
</div>
<div>
    Birden hayranlıkla dalıp gitmiş üç erkeği irkilten bir şey oldu;
    alışılmadık, anlatılmaz bir şey; sanki kulaklarından geçmeden doğrudan
    doğruya beyinlerine ulaşan bir büyük patlama, yüreklerinde bir darbe.
    İçgüdüleriyle kavradılar, kötü bir şey olmuştu.
</div>
<div>
    <br/>
</div>
<div>
    Sessizlik içinde öylece kalıp bakıştılar; sonu gelmez saniyelerin
    sessizliği.
</div>
<div>
    <br/>
</div>
<div>
    Açık kapılardan, avludan bir telaşın gürültüsü yükseldi: Açılan panjurlar,
    değişik dairelerde hızlı adımlar, şaşkınlık ve korku çığlıkları.
</div>
<div>
    <br/>
</div>
<div>
    Üçü içgüdüsel olarak arka pencerelere koştular. Daha varmadan Rusun içine
    doğdu.
</div>
<div>
    <br/>
</div>
<div>
    — Komşum... Komşum olmalı bu. Galiba kendini öldürdü.
</div>
<div>
</div>
<div>
    Pencereden baktıklarında dipte ışıklar gördüler; taşların üzerine uzanmış
    bir bedenin çevresinde koşuşturan insanlar. Telaştan herkes pencerelere
    fırlamıştı. Uykusuz bir geceydi, herkesi acılı bir uykusuzluğun aldığı
    gerginlik dolu bir gece.
</div>
<div>
    <br/>
</div>
<div>
    — Kendini öldürmüş –dedi bir kuyunun dibinden çıkıyora benzeyen bir ses–.
    Alman kadın bu, kendini öldürmüş.
</div>
<div>
    <br/>
</div>
<div>
    Kapıcının yaptığı açıklama en üst kata kadar pencereden pencereye tırmandı.
</div>
<div>
    <br/>
</div>
<div>
    Rus yalnızca bir uğursuzluk ifadesiyle başını salladı. Biçare kadın ölüme
    yalnız başına atlamış değildi. Birisi onun umutsuzluğunu seyretmişti,
    birisi itmişti onu... Atlılar! Mahşerin dört atlısı!.. İşte eyerlerinin
    üstündeydiler; işte dörtnala, çığ gibi ezip geçen çılgın koşularına
    başlıyorlardı.
</div>
<div>
    <br/>
</div>
<div>
    Şer kuvvetleri başıboş kalmış dünyada cirit atacaklardı.
</div>
<div>
    <br/>
</div>
<div>
    Dört düşmanının vahşi koşusu altında insanlığın işkencesi başlıyordu işte.
</div>
<div>
</div>
<div>
    <br/>
</div>
<div>
    İKİNCİ BÖLÜM
</div>
<div>
</div>
<div>
    I
</div>
<div>
    <br/>
</div>
<div>
    Don Marcelo İmreniyor
</div>
<div>
    <br/>
</div>
<div>
    <br/>
</div>
<div>
    Savaşın artık kaçınılmaz olduğuna kanaat getirdiğinde, yaşlı Desnoyers'in
    ilk tepkisi hayret oldu. İnsanlık çıldırmıştı. Onca demiryolu, onca ticaret
    gemisi, onca makine, toprağın üstünde ve bağrında geliştirilmiş onca
    etkinlik varken, bir savaş olur iş miydi?.. Uluslar sonsuza değin
    mahvolurlardı. Yüz yıl önceki halkların bilmediği gereksinimlere ve
    harcamalara alışmışlardı. Kapital dünyanın efendisi olmuştu, şimdi savaş
    onu öldürecekti; ama savaş kendisi de birkaç ay sonra ölecekti, sürdürecek
    para kalmayınca. İşadamı ruhu, bu çılgın serüvenin yangınla kıyıma
    dönüştüreceği trilyonları düşündükçe öfkeye kapılıyordu.
</div>
<div>
    <br/>
</div>
<div>
    Öfkesini de el altında bulunan bir şeyde somutlaştırma gereksinimi içinde,
    bu akıl almaz çılgınlığın sorumluluğunu kendi yurttaşlarına yükleyiverdi.
    "Rövanş" aşağı, "rövanş" yukarı! Kırk dört yıl boyunca kaybettikleri iki
    ilden ötürü kaygılanmışlardı, oysa ülkenin başka kıtalarda hiçbir işe
    yaramayan uçsuz bucaksız toprakları vardı!.. Onca öfkeli ve gürültülü
    saçmalığın sonuçlarını göreceklerdi şimdi.
</div>
<div>
    <br/>
</div>
<div>
    Onun gözünde savaş kısa vadede felaket anlamına geliyordu. Ülkesine güveni
    yoktu: Fransa'nın çağı geçmişti. Şimdi zafer Kuzey halklarınındı, özellikle
    de kendisinin yakından görüp disiplinine, katı örgütlenmesine hayran
    kaldığı o Almanya'nın. Bir zamanlar işçiyken, sonunda milyonların üstüne
    oturmayı başaran tüm insanların muhafazakâr ve bencil içgüdüsünü duyuyordu.
    Siyasal idealleri küçümsüyordu, ama sınıf dayanışmasından ötürü, son
    yıllarda rejimin rezaletlerine yapılan her eleştiriyi
</div>
<div>
</div>
<div>
    <br/>
</div>
<div>
    kabullenmişti. Yozlaşmış, darmadağın bir cumhuriyet yeryüzünün en sağlam ve
    güçlü imparatorluğu karşısında ne yapabilirdi ki?..
</div>
<div>
    <br/>
</div>
<div>
    "Göz göre göre ölüme gidiyoruz –diye söyleniyordu kendi kendine–.
    1870'tekinden de beter!.. Tüyler ürpertici şeyler göreceğiz."
</div>
<div>
    <br/>
</div>
<div>
    Fransızların ulusun çağrısına uyarak düzenle, hevesle askere koşmaları
    kendisini derin bir şaşkınlığa gömdü. Bu manevi silkinme sonucu, bir
    şeylere inanmaya başladı. Ülkesinin büyük kitlesi sağlamdı; halk eski
    zamanlardaki gibi yiğitti. Kırk dört yıldır tehlike içinde, yüreği
    daralarak yaşamanın sonunda eski erdemler yeniden canlanmıştı. Peki, ya
    komutanlar? Onları zafere ilerletecek komutanlar neredeydiler?..
</div>
<div>
    <br/>
</div>
<div>
    Bu soruyu birçok kişi tekrarlıyordu. Demokratik rejimin ve barışın
    getirdiği isimsizlik ülkeyi gelecekteki liderleri konusunda tam bir
    bilgisizlikte bırakıyordu. Herkes saatten saate orduların nasıl oluştuğunu
    görmekteydi; generalleri ise tanıyan pek azdı. Derken dillerde bir ad
    dolaşmaya başladı: "Joffre[29]... Joffre." İlk fotoğrafları meraklı
    kalabalığın toplanmasına yol açtı. Desnoyers onu dikkatle inceledi: "İyi
    bir adama benziyor." İçindeki düzen adamı içgüdüleri cumhuriyetin
    generalinin ağırbaşlı, sakin halinden pek tatmin oldu. Hemen hemen kerli
    ferli banka müdürlerinin uyandırdığına benzer büyük bir güven duygusuna
    kapıldı. İnsan bir çılgınlık yapmayacağından emin olarak varlığını o beye
    teslim edebilirdi.
</div>
<div>
    <br/>
</div>
<div>
    Coşku ve heyecan seli sonunda Desnoyers'i de alıp sürükledi. Çevresindeki
    herkes gibi o da saat gibi uzun
</div>
<div>
</div>
<div>
    dakikalar, yıl gibi uzun saatler yaşadı. Olaylar birbirini hızla izliyordu;
    barışın upuzun dinginliğinin acısını dünya bir haftada çıkarıyordu sanki.
</div>
<div>
    <br/>
</div>
<div>
    Yaşlı adam ömrünü sokakta geçiriyordu; savaşa giden üniformalı kalabalığı
    selamlayan sivil kalabalığın görüntüsüne kapılmıştı.
</div>
<div>
    <br/>
</div>
<div>
    Geceleyin bulvarlardan akan göstericileri seyretti. Lacivert-beyaz-kırmızı
    bayrak elektrik lambalarının altında renklerini kanatlandırıyordu. Tıklım
    tıklım dolu kafelerin kapılarının, pencerelerinin alev alev ağızlarından
    yurtseverlik şarkılarının kükreyen müziği taşıyordu. Halk caddenin
    ortasında birden açılıp alkışlar, yaşa-var ol haykırışları arasında yol
    veriyordu. Bütün Avrupa oradan geçiyordu; bütün Avrupa –iki düşman
    imparatorluk dışında– tehlikeye düşmüş Fransa'yı içten gelen bir coşkuyla
    selamlıyordu. Çeşitli halkların bayrakları gökkuşağının tüm renkleriyle
    geçit yapıyordu, onları açık renk, mistik gözlü Ruslar izliyordu; ardından
    başları açık, dini ağırlıkta ezgiler söyleyen İngilizler; kartal profilli
    Yunanlılarla Romanyalılar; kırmızı-beyaz İskandinavlar; biraz çocuksu bir
    coşkunun gürültüsüyle Amerikalılar; eşitlikçi devrimler yapmış olan bu
    ülkenin dostu, yurtsuz Yahudiler; bir yiğit tenorlar korosu gibi cüretkâr
    İtalyanlar; ya-ya-ya şa-şa-şa diye haykırmaktan hiç bıkmayan İspanyollarla
    Güney Amerikalılar. Bunlar okullarda, atölyelerde bilgilerini artırmakta
    olan öğrenci ve işçilerdi; savaşlardan ve devrimlerden kazazede gibi
    artakalarak canlarını Paris'in kıyısına atmış sığınmacılardı.
    Bağrışmalarının resmi bir anlamı yoktu. Tüm bu insanlar cumhuriyete
    sevgilerini dile gösterebilmek amacıyla, yüreklerinden koptuğu gibi
    davranıyorlardı. Bu görüntüden duygulanan Desnoyers,
</div>
<div>
</div>
<div>
    <br/>
</div>
<div>
    Fransa hâlâ dünyada önemli bir şey diye düşünüyordu, evet, hâlâ halkların
    üstünde bir manevi gücü vardı, mutluluğu ya da felaketi tüm insanlığı
    ilgilendiriyordu.
</div>
<div>
    <br/>
</div>
<div>
    "Şu anda Berlin'de ve Viyana'da da coşkuyla haykıranlar vardır... –dedi
    kendi kendine–. Ama yalnızca o ülkelerin insanlarıdır. Gösterilerine hiçbir
    yabancının göğsünü gere gere katıldığını sanmıyorum."
</div>
<div>
    <br/>
</div>
<div>
    İnsan haklarını yasaya dönüştürmüş olan devrim halkı, kalabalıkların
    minnetinin meyvesini topluyordu. Kanlarını Fransa'ya sunan yabancıların
    coşkusunu gördükçe bir tür pişmanlık duymaya başladı. Çoğu kişi hükümetin
    gönüllü kabulü işlemini seferberlik işleri sonuçlanıncaya kadar, yirmi gün
    geciktirmesinden yakınıyordu. Oysa bir Fransız olarak doğmuş olan kendisi
    daha birkaç saat önce ülkesine kuşkuyla bakıyordu!
</div>
<div>
    <br/>
</div>
<div>
    Bir gün kalabalığın seli onu Doğu İstasyonu'na sürükledi. Bir insan seli
    parmaklıklara abanıyor, kol kol yan sokaklara uzanıyordu. Giderek tarihi
    bir mekânın önemini almakta olan istasyon daracık bir tünel gibi
    görünüyordu, koskoca bir nehir, duvarlarına çarparak, kaynaşarak, içinden
    geçmeye çabalamaktaydı. Paris'in bu çıkış kapısından, silaha sarılmış
    Fransa'nın bir bölümü sınırdaki savaş alanlarına atıyordu kendini.
</div>
<div>
    <br/>
</div>
<div>
    Desnoyers orada ancak iki kez bulunmuştu, Almanya yolculuğunun gidişinde ve
    dönüşünde. Şimdi o yollara başkaları düşüyordu. Halk kalabalıkları kentin
    en dış mahallerinden gelip düzenli, bir örnek giyimli insan kitlelerinin
    çelik parıltılarıyla tokuşan madeni aksamın temposuna uygun adımlarla
    istasyonun içinde kayboluşlarını
</div>
<div>
</div>
<div>
    seyrediyorlardı. Güneşte ateşten ağızlar gibi parıltılar saçan cam kemerler
    insanları yutuyor, yutuyordu. Bu geçit resmi, gece olunca fenerlerin
    ışığında öylece sürüp gidiyordu. Parmaklıkların ardından binlerce binek atı
    geçiyordu; eski çağlardaki şövalyelerin eşi, göğüsleri demir mahfazalı,
    miğferlerinden yeleler sarkan adamlar; hava kuvvetlerinin kondorlarına
    kafes olarak kullanılan koskocaman kasalar; gri boyalı, çelik paravanlarla
    korunan, ölüm saçan ağızlardan çok astronomi aygıtlarını andıran sıra sıra,
    dapdar, upuzun namlulu toplar; kitleler halinde uygun adım ilerleyen
    kırmızı bereler; dizi dizi tüfekler, kimileri kapkara, yalın, ölümcül bir
    karnaval benzeri, kimilerinin uçlarında ışıltılı başakları andıran süngüler
    takılı. Sonra çelikten ekin tarlalarının tedirginliği üstünde alay
    sancakları havada rengârenk kuşlar gibi çırpınıyorlardı; gövde beyaz, bir
    kanat lacivert, öteki kırmızı, boyunlarında bir sırmalı boyunbağı, en
    tepede bronz bir gaga gibi, bulutlara nişan alan mızrak demiri.
</div>
<div>
    <br/>
</div>
<div>
    Don Marcelo bu uğurlama törenlerinden evine şiddetli heyecanlar veren bir
    gösteriden çıkarcasına, bedeni gerginlikten titreşir halde, sinirleri
    yorgun dönüyordu. Kendi hatasını kabule yanaşmayan inatçı karakterine
    karşın, yaşlı adam önceki kuşkularından ötürü kendini mahcup hissetmeye
    başladı. Ulus canlıydı, Fransızlar büyük bir milletti; başka birçokları
    gibi kendisi de görünüşe aldanmıştı. Vatandaşlarının çoğu hafif ve
    umursamaz karakterli, hayatın zevklerine fazlasıyla düşkün olabilirlerdi
    belki; ancak tehlike saati çaldığında, dosdoğru görev başına koşuyorlardı,
    demir gibi düzene sokulmuş halkların boyun eğdiği sert buyruklara
    gereksinimleri yoktu.
</div>
<div>
</div>
<div>
    Seferberliğin dördüncü gününde, evinden çıkınca, kent merkezine gitmek
    yerine, ters yönde ilerledi, Pompe Sokağı'na doğru. Chichì ile baldızının
    ihtiyatsızca ağızlarından kaçırdıkları bazı laflar onda Julio'nun
    yolculuktan dönmüş olabileceği kuşkusunu uyandırmıştı. Stüdyonun
    pencerelerini uzaktan görmek gereksinimindeydi, sanki öyle yaparsa bir
    haber alacaktı. Önceden vermiş olduğu oğlunu unutma kararıyla çelişen bu
    keşif gezisini vicdanına haklı göstermek için de, marangozunun o sokakta
    oturduğunu hatırlayıverdi.
</div>
<div>
    <br/>
</div>
<div>
    "Gidip bir Roberto'yu yoklayayım. Bir hafta önce gelirim demişti."
</div>
<div>
    <br/>
</div>
<div>
    Roberto kendi deyişiyle "patron diktasından yakayı sıyırmış" bir delikanlı
    irisiydi, evinde, yalnız başına çalışıyordu. Neredeyse bodrum denecek bir
    mekân onun için hem oda hem atölye yerini tutuyordu. "Ortağım" dediği
    nikâhsız eşi ona ve eve bakıyordu, bu arada eteklerine sarılmış bir çocuğu
    da büyütmekteydi. Desnoyers Roberto'nun burjuva karşıtı nutuklar atmasına
    izin verirdi, çünkü o da kendisinin durup dinlenmeden mobilyalarını tamir
    ettirirken yaptığı kaprislere boyun eğerdi. Victor Hugo Bulvarı'ndaki lüks
    konakta, marangoz testeresini ya da çekicini sallarken "Enternasyonal"i
    söylerdi. Efendisi de çok ucuza çalıştığını dikkate alarak, bunu ve başka
    atıp tutmalarını bağışlardı.
</div>
<div>
    <br/>
</div>
<div>
    Atölyeciğe vardığında adamı beresini kulağının üstüne eğmiş, bacağında bol,
    geniş paçalı, çizgili kadife bir pantolon, ayağında kısa konçlu, kabaralı
    botlar, ceketinin yakasında birtakım üç renkli bayrakçıklar ve rozetlerle
    gördü.
</div>
<div>
</div>
<div>
    <br/>
</div>
<div>
    — Geç geldiniz, patron –dedi neşeyle–. Fabrika kapanacak. Sahibi
    seferberliğe çağrılmış bulunuyor, birkaç saate kalmadan alayına katılacak.
    Eliyle berhanesinin kapısına yapıştırılmış elle yazılı bir kâğıt
    gösteriyordu: Paris'in bütün işyerlerinde asılı bulunan, iş sahibinin ve
    çalışanların seferberlik emrine uymuş olduklarını gösteren basılı
    kâğıtların benzeriydi.
</div>
<div>
    <br/>
</div>
<div>
    Doğrusu ya, gün gelip marangozunun asker olacağı Desnoyers'in hiç aklından
    geçmemişti. Çünkü her türlü otoriteye kafa tutan biriydi o. Paris'in flic
    denen polislerinden nefret ederdi, onlarla tüm başkaldırılarda
    yumruklaşmış, sopayla üstlerine yürümüştü. Militarizm başlıca kaygısıydı.
    Kışla despotluğuna karşı düzenlenen gösteri yürüyüşlerinde en çok patırtı
    koparan göstericilerden biri olurdu. Demek şimdi o devrimci kalkmış, canla
    başla, hiç zorlanmadan savaşa gidiyordu ha?..
</div>
<div>
    <br/>
</div>
<div>
    Roberto alayından, silah arkadaşlarıyla birlikte yaşamaktan coşkuyla söz
    ediyordu, oysa ölüme birkaç adımlık mesafedeydi.
</div>
<div>
    <br/>
</div>
<div>
    — Fikirlerimden milim şaşmış değilim patron –diye sürdürdü, sanki berikinin
    aklından geçeni sezmişçesine–; ama savaş savaştır, insana çok şey öğretir;
    bu arada özgürlüğün düzen ve buyrukla at başı gitmesi gerektiğini öğretir.
    Birilerinin buyruk vermesi, öbürlerinin de ona uyması şart, ister gönül
    rızasıyla olsun, ister çarnaçar... ama uymalılar. Savaş kapıya dayandı
    mıydı, insan işleri evinde canının istediğini yaparken gördüğünden farklı
    görmeye başlıyor.
</div>
<div>
    <br/>
</div>
<div>
    Jaurés'yi öldürdükleri gece öfkeyle kükremişti, ertesi sabah öç alınacağını
    ilan etmişti. Burjuvalara karşı ne yapmayı
</div>
<div>
</div>
<div>
    tasarladıklarını öğrenebilmek için kendi bölgesindeki yoldaşlarını
    aramıştı. Ne var ki savaş patlamak üzereydi. Havada öyle bir şey vardı ki
    içsavaşa meydan vermiyordu, özel kan davalarını o an için unutturuyor, tüm
    ruhları ortak bir emelin çevresinde topluyordu.
</div>
<div>
    <br/>
</div>
<div>
    — Bir hafta önce –diye sürdürdü–, ben militarizmin karşısına dikiliyordum.
    Oysa şimdi ne kadar gerilerde kaldı o! Sanki aradan bir yıl geçmiş gibi...
    Düşüncelerim öncekinin aynı: Barışı seviyorum, savaştan nefret ediyorum;
    bütün yoldaşlar da benim gibi. Ama biz Fransızlar kimseyi kışkırtmadığımız
    halde bizi tehdit ediyorlar, bizi köle etmek istiyorlar... Madem bizi buna
    zorluyorlar, biz de kendimizi savunmak için birer yırtıcı hayvan olalım
    öyleyse, kimse sırasından ayrılmasın, herkes buyruklara uysun. Disiplin
    devrime ters düşen bir şey değil ki. Birinci Cumhuriyet'in ordularını
    hatırlayın: Hepsi yurttaştı, ister general olsunlar, ister asker; ama
    Hoche, Kleber ve diğerleri emretmesini bilen, dedikleri dedik, sert takım
    arkadaşlarıydılar.
</div>
<div>
    <br/>
</div>
<div>
    Bu marangozun mürekkep yalamışlığı vardı. Gazetelerden, sol bültenlerden
    başka, dergilerde Michelet'nin ve daha başka tarih sanatçılarının
    fikirlerini okumuştu.
</div>
<div>
    <br/>
</div>
<div>
    — Savaşa karşı savaşacağız –diye ekledi–. Bu savaş savaşların sonuncusu
    olsun diye çarpışacağız.
</div>
<div>
    <br/>
</div>
<div>
    Bu sözlerini yeterince açık bulmadığından, şöyle sürdürdü:
</div>
<div>
    <br/>
</div>
<div>
    — Gelecek için çarpışacağız biz; torunlarımız böyle felaketlere
    uğramasınlar diye öleceğiz. Zaferi düşmanlarımız kazanacak olursa,
    gelişmenin tek yolu olarak savaşın devamı ve fetih kazanacak demektir.
    İlkin Avrupa'yı ele
</div>
<div>
</div>
<div>
    geçireceklerdir; sonra da dünyanın kalanını. Yerinden yurdundan olanlar da
    ileride başkaldıracaklardır: Al sana yeni savaşlar!.. Biz fetih falan
    istemiyoruz. Alsace-Lorraine'i geri almayı istiyorsak, bir zamanlar
    bizimdi, orada yaşayanlar da bize dönmeyi istiyorlar da ondan... Hepsi bu
    kadar. Düşmanlarımızı taklit ederek topraklarımıza toprak katmak, dünyanın
    huzurunu tehlikeye atmak değil niyetimiz. Napolyon yetti de arttı bile; bir
    daha o macerayı tekrarlamanın sırası değil. Kendi güvenliğimiz için, aynı
    zamanda dünyanın güvenliği için, yoksul halkların hayatı için çarpışacağız.
    Bir saldırı savaşı, bir kuru gurur, fetih savaşı olsa, militarizme karşı
    olduğumuzu hatırlardık. Ama savunma savaşı bu, hükümettekilerin hiçbir suçu
    yok bunda. Saldırı karşısındayız, dolayısıyla tek yürek, tek bilek olup
    yürümeliyiz.
</div>
<div>
    <br/>
</div>
<div>
    Ruhban sınıfına karşı olan marangoz, cömert bir hoşgörü, tüm insanları
    kucaklayan bir zihniyet genişliği sergilemekteydi. Bir gün önce, kendi
    bölgesinin belediyesinde, aynı alaya verilmiş, onunla birlikte yola çıkacak
    bir muvazzafa rastlamıştı. İlk bakışta papaz olduğunu anlamıştı.
</div>
<div>
    <br/>
</div>
<div>
    — Ben marangozum –demişti kendini tanıtarak–. Siz de, arkadaşım... kilisede
    falan çalışıyorsunuz galiba?
</div>
<div>
    <br/>
</div>
<div>
    Rahip onda aşağılama niyeti sezmesin diye böyle bir ifadeye başvurmuştu.
    İkisi el sıkışmışlardı.
</div>
<div>
    <br/>
</div>
<div>
    — Ben papaz taifesinden hazzetmem –diye sürdürdü konuşmasını Desnoyers'e
    yönelerek–. Ne zamandır Tanrı'yla alışverişi kestim. Ama iyi insanlar her
    yerde bulunur ve iyi
</div>
<div>
</div>
<div>
    insanlar böyle bir anda el ele vermelidir. Siz de öyle düşünmüyor musunuz,
    patron?
</div>
<div>
    <br/>
</div>
<div>
    Savaş onun eşitlik merakını körüklüyordu. Eskiden gelecekteki devrimden söz
    ederken servetleri elinden alınacak olan tüm zenginlerin geçimlerini
    sağlamak için çalışmak zorunda kalacaklarını düşledikçe hain bir zevk
    alırdı. Şimdi de tüm Fransızlar, sınıf farkı gözetilmeksizin aynı kaderi
    paylaşacaklar diye coşuyordu.
</div>
<div>
    <br/>
</div>
<div>
    — Herkes sırtında bir çanta, karavana yiyecek.
</div>
<div>
    <br/>
</div>
<div>
    Bu asker tayınını ordunun dışında kalanlara da uygun görüyordu. Savaş büyük
    yokluklar getirecekti, kuru ekmeği herkes tadacaktı.
</div>
<div>
    <br/>
</div>
<div>
    – Siz de patron, savaşa gitmek için fazla yaşlısınız, ama milyonlarınız
    başınızdan aşıyor olsa da, ben ne yiyorsam siz de onu yiyeceksiniz... Kabul
    edin ki çok güzel bir şey.
</div>
<div>
    <br/>
</div>
<div>
    Desnoyers marangoz kendisinin gelecekte çekeceği yoksulluklara böyle haince
    seviniyor diye alınmıyordu. Düşüncelere dalmıştı. Var olan her şeyin
    düşmanı olan, savunacak hiçbir maddi varlığı bulunmayan böyle bir adam,
    kalkmış cömert ve uzak bir ideal uğruna savaşa gidiyordu, ölüme gidiyordu,
    geleceğin insanlığı günün dehşetini yaşamasın diye. Bunu yaparken de eski
    imanını, daha bir gün öncesine değin beslediği tüm inançlarını gözünü
    kırpmadan feda ediyordu. Oysa başına talih kuşu konmuş ayrıcalıklı
    kişilerden olan, savunmasını bekleyen onca cazip varlığın sahibi olan
    kendisi kuşkular içindeydi, eleştiriyordu!..
</div>
<div>
</div>
<div>
    Birkaç saat sonra marangoza Arc de Triomphe yakınlarında yine rastladı.
    Görünüşü kendisine benzeyen birkaç işçiyle öbekleşmişler, bu öbek de tüm
    toplumsal sınıfların temsilcisine benzeyen başka birçok grupla birleşmişti:
    İyi giyimli burjuvalar; ince yapılı, kanı kaçmış küçük beyler; yıpranmış
    ceketli, solgun yüzlü, kalın gözlüklü üniversite mezunları; sanki bir
    afacanlığa karışmış gibi yaramazca gülümseyen genç papazlar. Bu insan
    sürüsünün başında bir çavuş, ardında tüfeklerini omuzlamış birkaç asker
    yürüyordu. Muvazzaflar ileri!..
</div>
<div>
    <br/>
</div>
<div>
    Ve o yusyuvarlak açılmış ağızlar, ileri geri sallanan kollar, pergel misali
    açılıp kapanan bacaklar kitlesinden bir müzikal gürleme, tehditkâr ve
    tekdüze, ağır bir ezgi yükseliyordu.
</div>
<div>
    <br/>
</div>
<div>
    Roberto bu savaşçı nakaratı canla başla seslendiriyordu. Gözleri
    kırpışmada, sarkık Galli bıyıkları titreşmedeydi. Fitilli kadifeden
    giysilerine, tıka basa dolu bez torbasına karşın Rude'un Arc de
    Triomphe'taki kabartma figürlerinin heybetli ve yiğit görünümünü almıştı.
    "Ortak" ile çocuk yanı başındaki kaldırımda koşuşturarak onu istasyona
    kadar uğurluyorlardı. Adam gözlerini onlardan ayırıp birlikte saf tuttuğu
    arkadaşıyla konuşuyordu, yüzü tıraşlı, ciddi görünümlü biriydi; kuşkusuz
    bir gün önce tanıdığı papaz olmalıydı. Belki de senli benli olmuşlardı
    bile; ecelle yüz yüze olmak insanları kardeş yapar.
</div>
<div>
    <br/>
</div>
<div>
    Milyoner, emrinde çalıştırdığı marangozu saygı dolu bir bakışla izledi,
    delikanlı bu insan seline katılmış olmakla birden devleşmişti sanki.
    Saygısına biraz imrenme de karışıyordu; vicdan rahatsızlığından doğan bir
    imrenme.
</div>
<div>
</div>
<div>
    Don Marcelo geceyi kötü geçirdiği, karabasanlar gördüğü zamanlar, hayaline
    musallat olan ve hiç değişmeyen bir dehşet nedeni vardı. Düşlerine kendisi
    ya da ailesi için ölüm tehlikesi girdiği enderdi. Korkunç görüntü hep
    şöyleydi: Birileri altında kendi imzası bulunan borç senetleri getirirdi
    önüne ve o, Marcel Desnoyers, geçmişinde en ufak bir leke bulunmayan,
    verdiği sözü mutlaka yerine getiren adam, onları ödeyemeyecek durumda
    olurdu. Bu olasılık onu tir tir titretir, uyandıktan sonra göğsünü korkudan
    sıkışmış bulurdu. Onun kafasında, bir insanın başına gelebilecek en ağır
    şerefsizlik buydu.
</div>
<div>
    <br/>
</div>
<div>
    Şimdi yaşantısı savaş çalkantılarıyla altüst olalı beri, bu bunalımlar
    yeniden ortaya çıkıyordu. Tümüyle uyanıkken, aklı başındayken,
    karabasanlarında ödeyemeyeceği bir senette kendi şerefini kaybetmiş adını
    gördüğü zamanlardaki dehşeti yaşıyordu.
</div>
<div>
    <br/>
</div>
<div>
    Tüm geçmiş şimdi gözlerinin önünde olağanüstü bir netlikle canlanıyordu,
    oysa o güne değin bulanık, belirsiz bir loşlukta kalmıştı sanki. Tehdit
    altındaki Fransa onun kendi toprağıydı. Bin beş yüzyıllık tarih onun için
    işlemişti, dünyaya gözlerini açtığında atalarının bilmedikleri gelişmeler,
    rahatlıklar görsün diye. Art arda nice Desnoyers kuşağı toprakla uğraşarak,
    toprağı düşmanlarından koruyarak, ona doğduğunda özgür bir aile ve bir yuva
    vererek kendisinin dünyaya gelişini hazırlamışlardı... Ve şimdi bu çabayı
    sürdürme sırası ona geldiğinde, tespih misali dizilmiş kuşaklarda iş başa
    düştüğünde, para ödemekten kaçınan bir borçlu gibi sıvışmaktaydı!.. Dünyaya
    geldiğinde atalarının toprağına, varlığını borçlu olduğu insan grubuna
    karşı birtakım yükümlülüklere girmişti. Bu yükümlülüğü kol gücüyle,
</div>
<div>
</div>
<div>
    <br/>
</div>
<div>
    tehlikeyi bertaraf eden özveriyle ödemesi gerekirdi... Oysa imzasını
    üstlenmeyi reddetmiş, kaçıp gitmiş, atalarına ihanet etmişti. Ah, lanet
    olası! Ömrünün maddi başarısının, uzak bir ülkede kazanılmış servetin ne
    önemi vardı ki. Öyle kabahatler vardır ki milyonlar vermekle silinmez.
    Vicdanının rahatsızlığı bunun kanıtıydı. Hepsi de kendi gibi aşağı
    tabakadan başka insanlarla birlikte, görevini yerine getirmenin, özveriyi
    kabullenmiş olmanın doyumuyla ateşlenmiş, ölüme giden o zavallı marangozun
    kendisine esinlediği imrenme duygusuyla saygı da yine bunu kanıtlıyordu.
</div>
<div>
    <br/>
</div>
<div>
    Belleğinde Madariaga'nın anısı canlanıyordu.
</div>
<div>
    <br/>
</div>
<div>
    "Nerede zengin olur, aile kurarsak, vatanımız orasıdır."
</div>
<div>
    <br/>
</div>
<div>
    Yo, hayır, Kentauros'un sözü doğru değildi işte. Normal zamanlarda belki,
    evet. İnsan öz yurdundan uzaktayken ve o yurt herhangi bir tehlike altında
    değilken, birkaç yıl unutabilirdi. Ama şimdi o Fransa'da yaşıyordu ve
    Fransa onu haritadan silmek isteyen düşmanlarından kendini korumak
    durumundaydı. Kitle halinde başkaldıran tüm bu ulusun görünümü Desnoyers
    açısından utanç verici bir işkence olmaktaydı. Her an gençliğinde yapmış
    olması gerektiği halde yapmayı istemediği şeye tanık olmaktaydı.
</div>
<div>
    <br/>
</div>
<div>
    1870 Savaşı'nın eski muharipleri sokaklarda yakalarına yeşil-siyah bir
    şerit takmış dolaşıyorlardı: Paris kuşatmasının, yiğitlik dolu uğursuz
    seferlerin anısıydı o şerit. Kendi geçmişleriyle övünen bu insanları
    gördükçe beti benzi soluyordu. Onun geçmişini anımsayan yoktu gerçi, ama
    kendi anımsıyordu ya, yeterdi. Aklı, yüreğindeki o fırtınayı
    sakinleştirmeye uğraşıyordu, ama nafile... Aslında o zamanlar başka bir
    çağdı: Bu şimdiki duygu birliği yoktu; imparatorluk
</div>
<div>
</div>
<div>
    <br/>
</div>
<div>
    halk tarafından sevilmiyordu; her şey kaybedilmişti... Gel gelelim ünlü bir
    sözün anısı vardı ki, belleğine bir saplantı gibi çakılıyordu: "Geride
    Fransa kaldı!" Gençliğinde çoğu kişi onun gibi düşünüyorlardı, yine de
    askerlik hizmetini atlatmak için kaçmamışlardı; yurtlarında kalmış, son bir
    umutsuzlukla direnmişlerdi.
</div>
<div>
    <br/>
</div>
<div>
    Özür arayarak kafasında evirip çevirmenin yararı yoktu. Yüce duyguların
    mantıkla ilgisi yoktur, yararsızdır çünkü. Siyasi ve dini idealleri
    anlatabilmek için açıklamalar, kanıtlar gerekir; vatan duygusunun ise öyle
    şeylere gereksinimi olmaz. Vatan... vatandır işte. Büyük kentlerin
    inançsız, boş vermiş işçisi de, bencil köylü de, münzevi çoban da, hepsi
    anında kavrayarak bu sözcüğün çağrısına koşarlar, önceden eğitilmiş
    olmaları gerekmez.
</div>
<div>
    <br/>
</div>
<div>
    "Ödemem şart –diye yineliyordu zihninde Don Marcelo–. Borcumu ödemeliyim."
</div>
<div>
    <br/>
</div>
<div>
    Ve aynen karabasanlarında olduğu gibi, yükümlülüklerini yerine getirmeyi
    isteyen dürüst ve umutsuz kişinin bunalımına kapılıyordu.
</div>
<div>
    <br/>
</div>
<div>
    Ödemek!.. İyi de, nasıl? Artık çok geçti. Bir an için aklından gönüllü
    olarak başvurmak gibi yiğitçe bir fikir geçti, tıpkı marangozu gibi,
    kendisi de torbası omzunda, cepheye giden o savaşçı gruplarından birine
    katılıp yürürdü. Ancak özverisinin yersizliğini de kavrıyordu. O ne işe
    yarardı ki?.. Görünürde güçlü kuvvetliydi, yaşına göre hâlâ dipdiriydi, ama
    altmışını geride bırakmıştı, ancak gençlerden iyi asker olurdu. Çarpışmayı
    kim olsa becerirdi. Eline bir tüfek alacak cesareti fazlasıyla vardı. Ama
    çarpışma mücadelenin ancak bir anıydı. Çetin olan, insanı harap eden şey
    çarpışmadan
</div>
<div>
</div>
<div>
    önceki işlemler ve zahmetlerdi; sonu gelmez yürüyüşler, havanın buz gibi
    soğuğu, açık havada geçirilen geceler, toprağı yerinden oynatıp siper
    kazmak, arabaları yüklemek, açlık çekmek... Hayır: Bunlar için çok geçti.
    Ünlü bir adı da yoktu ki, özverisi başkalarına örnek olsun.
</div>
<div>
    <br/>
</div>
<div>
    İçgüdüyle geriye dönüp bakıyordu. Gerçi dünyada yapayalnız değildi:
    Babasının borcunu üstlenebilecek bir oğlu vardı... Gel gelelim o umut bir
    dakikadan fazla sürmüyordu. Oğlu Fransız değildi, bir başka ulusun
    parçasıydı; damarlarındaki kanın yarısı başka bir kaynaktandı. Hem sonra,
    onunla aynı kaygıları nasıl paylaşabilirdi ki? Kalkıp anlatsa babasını
    anlayabilir miydi acaba?.. Kadınların paylaşamadığı bu şirin dansçıdan
    hiçbir şey beklemenin yararı yoktu; onun yiğitliği de, cesareti de
    havaiydi, o hayatını ancak çocukça bir şeref duygusunu tatmin etmek için
    düellolarda tehlikeye atardı.
</div>
<div>
    <br/>
</div>
<div>
    O sert Bay Desnoyers bu tür düşüncelere daldıkça giderek alçakgönüllü
    olmadaydı!.. Evin içinde düşüncelere dalmış, halim selim dolandığını gören
    ailesi hayretlere düştü. Heybetli tavırlı iki uşağı gidip alaylarına
    katılmışlardı, savaş ilanının onlara sunduğu en büyük sürpriz efendilerinin
    birdenbire iyilik meleğine dönüşmesi, vedalaşırken onları armağanlara
    boğması, sefer hazırlıklarını babaca bir özenle izlemesi olmuştu. O
    ürkütücü Don Marcelo gözlerinde yaşlarla uğurlamıştı onları. İkisi birden
    karşı koymamış olsalardı, az kalsın onları istasyona kadar geçirecekti.
</div>
<div>
    <br/>
</div>
<div>
    Evinin dışında başı önüne eğilmiş gölge gibi dolaşıyordu, sanki
    çevresindekilerden sürekli olarak özür diler gibiydi. Hepsini kendinden
    üstün görüyordu. Ekonomik kriz
</div>
<div>
</div>
<div>
    dönemine girilmişti: Zenginler bir süre için yoksulluğu ve tedirginliği
    tadıyorlardı; bankalar işlemleri durdurmuşlar, hesaplarındaki paranın ancak
    ufak bir bölümünü ödüyorlardı. Milyoner birkaç haftalığına servetinden uzak
    kaldı. Ayrıca, geleceğin belirsizliğini fark ettikçe kaygılanıyordu.
    Amerika'dan para göndermeleri ne kadar zaman alırdı? Acaba savaş hayatlar
    gibi servetleri de yok eder miydi?.. Yine de Desnoyers'in ömründe paraya bu
    denli az değer verdiği ve bundan daha cömert davrandığı olmamıştı.
</div>
<div>
    <br/>
</div>
<div>
    Askere alınmış, halk çocuğu görünüşlü birçok delikanlı, istasyonlara doğru
    ilerlerken, kendilerini mahcup bir tavırla durduran bir beyle
    karşılaşıyorlardı, adam elini cebine sokuyor, yirmi franklık bir banknot
    çıkarıp ellerine sıkıştırıyor, sonra onların şaşkın bakışları arasında
    hemen sıvışıyordu. Erkeklerini uğurlamaktan dönen gözleri yaşlı işçi
    kadınlar, aynı beyin yanlarında yürüyen çocuklara gülümsediğini,
    yanaklarını okşayarak ellerine beş frank tutuşturduğunu gördüler.
</div>
<div>
    <br/>
</div>
<div>
    Ömründe ağzına sigara koymamış olan Don Marcelo tütüncülere müşteri oldu.
    Dükkânlardan elleri, cepleri tıklım tıklım dolu çıkıyor, karşısına çıkan
    ilk askere paketlerini devrederek cömertliğiyle hayretlere düşürüyordu.
    Seçtiği talihli asker kimi zaman daha üst sınıftan olduğunu belli eden
    sözlerle teşekkür ediyor, armağanı kendi sırtındaki kadar kaba saba ve kötü
    dikilmiş bir kaput giymiş başka arkadaşlarına aktarıyordu. Zorunlu askerlik
    sık sık bu tür hatalara düşmesine yol açıyordu.
</div>
<div>
    <br/>
</div>
<div>
    Pütür pütür eller, teşekkür ederek elini sıktığında, Desnoyers'i bir an
    için mutlu ediyordu. Ah, keşke daha
</div>
<div>
</div>
<div>
    fazlasını yapabilseydi!.. Hükümet, özel araçları askeriyenin emrine
    aldığından, anıtsal otomobillerinden üçüne el koymuştu. Desnoyers dördüncü
    anıtı ona bıraktıklarına üzüldü. Ne işe yarayacaktı ki! O dehşetengiz araba
    sürüsünün çobanları, şoför ve yardımcıları da askere alınıp cepheye
    gitmişlerdi. Herkes gidiyordu. Geriye kala kala kendisiyle oğlu
    kalacaklardı; yani iki tane işe yaramaz.
</div>
<div>
    <br/>
</div>
<div>
    Düşmanların Belçika'ya girmiş olduklarını haber alınca öfkeyle kükredi, bu
    olayı tarihin en işitilmedik ihaneti olarak gördü. İlk başta savaşın
    sorumluluğunu kendi ülkesinin ateşli vatanseverlerine yüklemiş olduğunu
    hatırladıkça utanıyordu...
</div>
<div>
    <br/>
</div>
<div>
    Bu ne hainlikti ki, yıllarca önceden düzenle tasarlanmıştı! Yağmaların,
    yangınların, kıyımların öykülerini duydukça beti benzi soluyor, dişlerini
    gıcırdatıyordu. Barbarlar ülkesini işgal edecek olurlarsa, onun,
    Desnoyers'in başına da zavallı Belçikalıların başına gelenler gelecek
    demekti. Kentte bir konağı, kırda bir şatosu, bir ailesi vardı. Asker
    sürülerinin kurbanı olan kadınlar ona kendi Chichì'sini ve iyi yürekli Dona
    Luisa'yı çağrıştırıyordu. Cayır cayır yanan binalar iki konutuna toplayıp
    yığdığı ve toplumda tırmanışının arması gibi olan bütün o acayip ve pahalı
    mobilyaları anımsatıyordu. Kurşuna dizilen ihtiyarlar, bağırları deşilmiş
    analar, elleri kesilmiş çocuklar, bir dehşet savaşının bütün amansızlıkları
    karakterindeki şiddeti uyandırıyordu.
</div>
<div>
    <br/>
</div>
<div>
    – Ve tüm bunlar yaşadığımız çağda elini kolunu sallayarak yapılabiliyor!..
</div>
<div>
    <br/>
</div>
<div>
    Cezalarını yakında bulacaklarına, intikamın suçluların karşısına dikilmek
    üzere olduğuna inanabilmek için, her gün
</div>
<div>
</div>
<div>
    Doğu İstasyonu'nun çevresine yığılmış bekleşen insan kitlesinin arasına
    karışmak gereğini duyuyordu.
</div>
<div>
    <br/>
</div>
<div>
    Birliklerin büyük bölümü sınırlarda görevlendirilmişti, ama oradaki
    hareketlilik hiç azalmıyordu. Artık trenlere koca koca alaylar
    bindirilmiyordu, ama askere alınanlar gece gündüz tek tek ya da gruplar
    halinde istasyona giriyorlardı. Bunlar alaylarına katılmak üzere giden
    üniformasız muvazzaflar, o zamana değin seferberlik işlemlerini yürütmüş
    olan subaylar, ölümün açtığı büyük boşlukları doldurmaya giden silahlı
    birliklerdi.
</div>
<div>
    <br/>
</div>
<div>
    Parmaklıklara abanmış kalabalık gidenleri uğurluyor, geniş avluyu geçerken
    onları gözleriyle izliyordu. Gazetelerin son baskılarını bağıra çağıra
    satıyorlardı. Koyu renkli kalabalığa beyaz lekeler düşüyor, herkes
    sayfaları haberlere aç gibi okumaya koyuluyordu. İyi bir havadisin başlığı:
    "Yaşasın Fransa!.."ydı, belirsiz bir haber işlerin iyi gitmediğini
    gösteriyordu: "Önemi yok. Ne olursa olsun direnmek gerek. Ruslar da onları
    arkadan sıkıştıracaklar." Ve o yeni haberlerin esinlediği sohbetler alıp
    yürürken, bir sürü genç kız gelen geçene üç renkli minik bayraklar ve
    rozetler uzatırlarken, savaşa giden daha başka, daha başka erkekler ıssız
    avluyu geçiyor, camlı kapıların ardında gözden kayboluyorlardı.
</div>
<div>
    <br/>
</div>
<div>
    Bir muvazzaf asteğmen, sırtına torbasını vurmuş, yanında babasıyla
    kalabalığın yolunu kesen polis kordonuna kadar geldi. Desnoyers subayla
    oğlu arasında bir benzerlik sezdi. İhtiyar ceketinin yakasına 1870'in
    yeşil-siyah şeridini takmıştı; pişmanlığı akla getiren bir nişan. Uzun
    boylu, zayıftı, suratını iyice asmış, daha da dikelmeye çalışıyordu.
</div>
<div>
</div>
<div>
    Duygulandığını gizlemek için katı, insanlıktan uzak görünmek istiyordu.
</div>
<div>
    <br/>
</div>
<div>
    — Güle güle evlat! Yiğit ol.
</div>
<div>
    <br/>
</div>
<div>
    — Hoşça kal baba!
</div>
<div>
    <br/>
</div>
<div>
    El sıkışmadılar, göz göze gelmemeye gayret ediyorlardı. Subayda bir robot
    gülümsemesi. Babası birden sırtını döndü, kalabalığı yararak bir kafeye
    girdi. Duygulandığını birkaç dakika gizleyebilmek için en karanlık köşeye,
    en kuytu masaya ihtiyacı vardı.
</div>
<div>
    <br/>
</div>
<div>
    Ve Bay Desnoyers bu acıya imrendi.
</div>
<div>
    <br/>
</div>
<div>
    Birkaç muvazzaf, bir bayrağın peşinde, marş söyleyerek ilerlediler.
    Aralarında itişip şakalaşıyorlardı, coşkularından yolda rastladıkları bütün
    meyhanelerde uzun süre oyalandıkları anlaşılıyordu. İçlerinden biri, bir
    yandan marş söylerken, yanında yürüyen ufak tefek, sakin, gözleri yaşsız
    bir ihtiyar kadının elini tutuyordu. Anne, genç irisi evladını son dakikaya
    kadar yalancıktan bir neşeyle uğurlayabilmek için olanca gücünü harcıyordu.
</div>
<div>
    <br/>
</div>
<div>
    Arkadaşlarından ayrı, tek tek gelenler de oluyordu, ama yalnız değillerdi.
    Bir omuzlarından tüfekleri sarkıyor, omuzları sırt çantasının ağırlığıyla
    eğilmiş, kırmızı pantolonlu bacakları lacivert kaputun etekleri arasından
    bir görünüp bir kayboluyor, kasketlerinin siperliğinin altından pipolarının
    dumanı tütüyordu. İçlerinden birinin önünde boy sırasıyla dizilmiş dört
    çocuk gidiyordu. Ara sıra dönüp dönüp bu askeri takım taklavatla birden
    heybetlenmiş babalarını hayranlıkla seyrediyorlardı. Yanında eşi,
    ilişkilerinin ilk haftalarındaki
</div>
<div>
</div>
<div>
    gibi sevecen ve uysal yürüyor, sade ruhunda sevdanın yeniden canlandığını
    hissediyordu, tehlikeyle yüz yüze kalmaktan doğmuş zamansız bir ilkbahar.
    Adam Parisli bir işçiydi, belki de daha bir ay önce "Enternasyonal" marşını
    söyler, orduların dünya yüzünden kaybolmasını, insanların kardeş olmasını
    isterken, şimdi ecelinin peşinden gidiyordu. Karısı hıçkırıklarını tutuyor
    ve ona hayranlık duyuyordu. Sevgiyle, acıma arasında, tembihlerini
    yineleyip duruyordu. Sırt çantasına en iyi mendillerini, evdeki birkaç
    lokma yiyeceği, bütün paralarını koymuştu. Erkeği onu ve çocukları merak
    etmesindi. Bir yolunu bulup düze çıkarlardı nasıl olsa. Hükümetle iyi
    yürekli insanlar onları ortada bırakmazlardı.
</div>
<div>
    <br/>
</div>
<div>
    Asker karısının kabarık karnına bakıp şakalaşıyor, yakında dünyaya gelecek
    yurttaşı tam zafer sırasında doğacağını müjdeleyerek selamlıyordu. Eşini
    öptü, çocuklarını sevgiyle sarstı, sonra silah arkadaşlarına katıldı...
    Ağlamak yok! Cesaret!.. Yaşasın Fransa!
</div>
<div>
    <br/>
</div>
<div>
    Cepheye gidenlerin tembihleri işitiliyordu. Ağlayan yoktu. Ama son kırmızı
    pantolon gözden kaybolduğunda, bir sürü el parmaklığın demirlerini
    kavrayarak kasıldı, gıcırdayan dişler birçok mendili ısırdı, birçok kol
    kahırdan titreyen başlara siper edildi.
</div>
<div>
    <br/>
</div>
<div>
    Ve Bay Desnoyers bu gözyaşlarına imrendi.
</div>
<div>
    <br/>
</div>
<div>
    Kırışık eli oğlunun elinin temasından yoksun kalan ihtiyar kadın düşman
    ülkenin bulunduğunu sandığı tarafa döndü, kollarını öldürücü bir öfkeyle
    salladı:
</div>
<div>
    <br/>
</div>
<div>
    — Ah, haydut!.. Haydut!
</div>
<div>
</div>
<div>
    Hayalinde gazetelerin resimli sayfalarında kaç kez seyrettiği o yüz
    canlanmıştı; saygısız, kavgacı bıyıklar; kurt dişli bir ağız, gülüyordu...
    mağara devrindeki adamlar nasıl gülüyorduysalar o da işte öyle gülüyordu.
</div>
<div>
    <br/>
</div>
<div>
    Ve Bay Desnoyers bu öfkeye de imrendi.
</div>
<div>
</div>
<div>
    II
</div>
<div>
</div>
<div>
    Yeni Hayat
</div>
<div>
    <br/>
</div>
<div>
    <br/>
</div>
<div>
    Her şeyi kapkara görerek sürekli bir keyifsizliğe gömülmüş yaşayan Julio,
    Margarita, Pompe Sokağı'ndaki eve dönebildiğinde, birden iyimserliğe
    kapılıverdi.
</div>
<div>
    <br/>
</div>
<div>
    Savaş başlangıçta herkesin kafasında canlandırdığı gibi amansız
    olmayacaktı. Aradan on gün geçmişti, birliklerin hareketi artık o denli
    göze çarpmıyordu. Sokakta erkek sayısı azalmış olduğundan, kadın nüfus
    artmış gibiydi. İnsanlar para kıtlığından yakınıyorlardı; bankalar hâlâ
    ödeme yapmıyorlardı. Buna karşılık, halk yiyecek edinmek için olağandışı
    harcamalara girişmek zorunluluğu duyuyordu. 1870'te yaşanan kuşatma
    sırasındaki yoklukların acısı insanların hayalinden çıkmamıştı. Aynı
    düşmanla bir kez daha savaş patlamıştı ya, aynı sıkıntıların yinelenmesi
    olasılığı herkese mantıklı geliyordu. Yiyecek dükkânları pek yüksek
    fiyatlarla bozuk gıda maddelerini alıp evlerinde saklama peşinde olan
    kadınların kuşatması altındaydı. Gelecekteki açlık o andaki tehlikelerden
    daha beter bir korku yaratıyordu.
</div>
<div>
    <br/>
</div>
<div>
    Savaşın çevresinde oluşturduğu değişikliler Desnoyers için bunlardan
    ibaretti. İnsanlar sonunda yeni yaşantıya alışacaklardı. İnsan denen
    yaratık varlığını sürdürebilmek için her şeye ayak uydurmasını sağlayan bir
    uyum yeteneğiyle donatılmıştı. O da yaşamını hiçbir şey olmamışçasına
    sürdürmeyi umuyordu. Bunun için de Margarita'nın geçmişine bağlı kalması
    yeterliydi. İkisi birlikte, olayların akışını bir sel felaketini suların
    erişemeyeceği bir yükseklikten seyredenlerin keyfiyle izlerlerdi.
</div>
<div>
</div>
<div>
    Olaylara öyle bencil bir tanık sükûnetiyle bakmayı ona Argensola
    esinlemişti.
</div>
<div>
    <br/>
</div>
<div>
    — Biz yansızız –diyordu bohem ruhlu arkadaşı–. Yansızlık kayıtsızlık
    anlamına gelmez. Bu muazzam gösterinin tadına varalım, zira ömrümüz boyunca
    bir daha benzerini görecek değiliz.
</div>
<div>
    <br/>
</div>
<div>
    Savaşın onları bu kadar kıt parayla yakalamış olması ne yazıktı...
    Argensola bankalardan merkez imparatorluklarından da daha fazla nefret
    ederdi, özellikle de Julio'nun çekini ödemeden alıkoyan kredi kurumuna
    içerliyordu. Sırtlarını o büyük meblâğa dayayarak, olayları her türlü
    konfor içinde izlemek ne güzel olurdu!.. Evdeki yokluklara çare olarak
    Julio yine Dona Luisa'nın yardımına başvuruyordu. Savaş, Don Marcelo'nun
    önlemlerini gevşetmişti ve aile şimdi cömert bir ihmal içinde yaşıyordu.
    Annesi, öbür ev hanımlarına öykünerek, elinin erişebildiği tüm gıda
    maddelerini satın alıyor, aylarca yetecek kadar yiyecek depoluyordu. Julio
    bundan yararlandı, Victor Hugo Bulvarı'ndaki konağa ziyaretlerini
    sıklaştırdı; yüklenip servis merdiveninden aşağıya indirdiği koca
    paketlerle stüdyodaki kileri dolduruyordu.
</div>
<div>
    <br/>
</div>
<div>
    Mutfağında biriktirdiği hazineleri seyrederken becerikli bir kâhya kadının
    duyabileceği tüm keyfi tadıyordu: Kocaman kocaman konserve kutuları,
    piramitler halinde dizilmiş kutular, çuvallar dolusu baklagil. Kalabalık
    bir aileyi besleyecek kadar gıda maddesi vardı. Ayrıca savaş Don
    Marcelo'nun şarap mahzenine yeni ziyaretler yapması için özür olmuştu.
</div>
<div>
</div>
<div>
    — Gelsinler bakalım –diyordu kilerini gözden geçirdikçe kahramanca bir
    jestle–; ne zaman istiyorlarsa gelsinler. Onlara direnmeye hazırlıklıyız
    işte.
</div>
<div>
    <br/>
</div>
<div>
    Yiyecek deposunun bakımı ve genişletilmesiyle haberleri izlemek yaşantısını
    kaplayan iki uğraştı. Her gün on-on beş gazete alma gereksinimi duyuyordu:
    Kimilerini tepkiciler diye alıyordu, öyle tüm Fransızları birleşmiş görmek
    ona heyecan verici geliyordu; kimileri de radikal olduklarından, hükümete
    ulaşan haberlerden daha iyi bilgileri olur diye. Gazeteler öğleyin, saat
    üçte, dörtte, akşamın beşinde çıkıyordu. Bir gazetenin çıkmakta yarım saat
    gecikmesi halkta büyük umutlar uyandırıyordu, harika havadisler
    bulacaklarını hayal ediyorlardı. Herkes son ekleri birbirlerinin elinden
    kapıyordu; herkes ceplerine kâğıtlar tıkıştırılmış olarak dolaşıyor, yeni
    yayınlar çıksın da satın alalım diye bekleşiyordu. Ve tüm gazeteler üç
    aşağı beş yukarı aynı şeyleri yazıyorlardı.
</div>
<div>
    <br/>
</div>
<div>
    Argensola içinde en olmadık şeylere kanabilecek, saf, coşkulu ve inanmaya
    hazır bir ruhun geliştiğini fark etti. Bu ruh halini aynı şekilde yakınında
    yaşayan herkeste sezinliyordu. Eski eleştiri ruhu ara sıra başkaldıracak
    gibi oluyorsa da, kuşku bir şerefsizlik gibi reddediliyordu. Yepyeni bir
    dünyada yaşamaktaydı, eski mantığıyla ölçülüp açıklanamayacak olağanüstü
    şeyler olması doğaldı. Gazetelerdeki harika öyküleri çocuksu bir neşeyle
    yorumluyordu: Bir Fransız ya da Belçika birliği koca koca düşman
    alaylarıyla çarpışıp onları bozguna uğratarak kaçırıyordu; Almanların
    süngüden ödleri patlıyordu, hücum borusu çaldı mıydı tazı gibi kaçmaya
    başlıyorlardı; Alman
</div>
<div>
</div>
<div>
    topçusu etkisiz kalıyor, mermileri olur olmaz yerlerde patlıyordu.
</div>
<div>
    <br/>
</div>
<div>
    Küçücük Belçika'nın dev gibi Almanya'yı yenmesi olağan ve mantıklıydı:
    Davud ile Golyat'ın çarpışmasının bir yinelenmesi, yüzyıllar boyunca o
    eşitsiz dövüşün esinlemiş olduğu tüm eğretilemeler ve görüntüleri aklına
    geliyordu. Ulusun büyük bölümü gibi o da, şövalye romanları okurunun
    zihniyetini taşıyordu: Bir kahraman, tek başına bir adam, bir vuruşta bin
    düşmanı darmadağın etmezse düş kırıklığına uğrardı. En çok da en abartılı
    gazeteleri arıyordu, nerede olup bittiklerini kimsenin bilmediği teke tek
    çarpışmaları, bireysel kahramanlıkları anlatanları.
</div>
<div>
    <br/>
</div>
<div>
    İngiltere'nin denizlerde savaşa girmesi onda düşmanların korkunç, yıldırım
    gibi, tanrısal bir açlığın pençesine düştüğü hayalini uyandırdı. Saflıkla
    inanıyordu ki on günlük denizden kuşatma sonunda Almanya'da insanlar bir
    enkazın salına tutunmuş bir öbek deniz kazazedesi gibi yaşamakta
    olacaklardı. Bu kendi mutfağına yaptığı ziyaretleri sıklaştırmasına yol
    açtı, gıda paketlerini duygulanarak seyrediyordu.
</div>
<div>
    <br/>
</div>
<div>
    — Berlin'dekiler bu hazineme sahip olmak için neler vermezlerdi!..
</div>
<div>
    <br/>
</div>
<div>
    Argensola ömründe bu kadar iyi beslenmemişti. Hasmın ne büyük kıtlıklara
    katlanmakta olduğunu düşündükçe iştahı açılıyor, canavar gibi silip
    süpürüyordu. Kabuğu kıtır kıtır, altın gibi beyaz ekmek onu bir tür dini
    vecde sokuyordu.
</div>
<div>
    <br/>
</div>
<div>
    — Ah, dostum Wilhelm bunu eline geçirebilse! –diyordu arkadaşına.
</div>
<div>
</div>
<div>
    <br/>
</div>
<div>
    Açgözlüler gibi çiğneyip yutuyordu; yiyeceklerle içecekler, ağzından
    geçerken yeni bir tat alıyordu, ender ve tanrısal bir tat. Başkalarının
    açlığı onu dürtüklüyordu, sonu gelmez bir zevk veren bir sostu sanki.
</div>
<div>
    <br/>
</div>
<div>
    Fransa onu coşturuyordu, ama Rusya'ya daha fazla güveni vardı. Ah,
    Kazaklar!.. Onlardan yakın dostlarıymışçasına söz ediyordu. Baş döndürücü
    bir koşuya dörtnala kalkmış, o hayaletler gibi ele avuca sığmaz atlıları
    anlatıp duruyordu; öfkeleri öylesine korkunç olurmuş ki hasımları cesaret
    edip yüzlerine bakamazmış bile. Evin kapıcı dairesinde ve sokaktaki çeşitli
    yerlerde saygıyla dinliyorlardı onu, öyle ya, yabancı olduğu için bu bey
    yabancıların işlerini herkesten iyi bilirdi elbette.
</div>
<div>
    <br/>
</div>
<div>
    — Kazaklar o haydutların defterini dürecektir –diyordu sonunda, adı gibi
    emin–. Berlin'e girmeleri bir ay bile sürmeyecektir.
</div>
<div>
    <br/>
</div>
<div>
    Çoğu cepheye gidenlerin eşleri ya da anneleri olan kadınlardan oluşan
    dinleyicileri de alçak gönüllükle evetliyorlardı, hepimiz gibi onlar da
    uzak ve esrarlı bir şeylere umut bağlamanın dayanılmaz isteği içindeydiler.
    Evet, Fransızlar ülkelerini savunacaklardı, hatta kaybetmiş oldukları
    toprakları da geri alacaklardı; ama kesin darbeyi indirecek olanlar
    Kazaklardı, herkesin sözünü ettiği, ama pek az kişinin yüzünü gördüğü
    Kazaklar.
</div>
<div>
    <br/>
</div>
<div>
    Onları yakından tanıyan tek kişi Tchernoff'tu, Argensola'nın laflarını
    heyecansızca dinleyerek delikanlıyı öfkeli bir şaşkınlığa boğuyordu. Ona
    kalırsa Kazaklar Rus ordusunun bir parçasıydılar, o kadar. İyi askerdiler,
    ama el âlemin beklediği mucizeleri gerçekleştirebilecek değillerdi.
</div>
<div>
</div>
<div>
    — Ah şu Tchernoff! –diye söyleniyordu Argensola–. Çardan nefret ediyor ya,
    ülkesinin hiçbir şeyini beğenmiyor. Bağnaz devrimci n'olacak, ben de
    bağnazlığın her çeşidine düşmanım.
</div>
<div>
    <br/>
</div>
<div>
    Julio ev arkadaşının getirdiği haberleri, yüksek sesle, nutuk edasıyla
    okuduğu coşkulu yazıları dalgın dalgın dinliyordu; İspanyol, stüdyonun
    duvarına yapıştırdığı muazzam bir haritada, savaşan orduların konumlarını
    gösteren minik bayrakçıklarla, çarpışmaların gidişini izliyordu. Her gazete
    İspanyolun haritada bayrakçıkları yeni baştan dans ettirmesine yol açıyor,
    ardından hiçbir şeyin yıkamayacağı bir iyimserlikle yapılan yorumlara sıra
    geliyordu.
</div>
<div>
    <br/>
</div>
<div>
    — Alsace'a girmişiz... çok güzel!.. Şimdi de Alsace'tan çıkıyormuşuz...
    harika! Nedenini tahmin edebiliyorum. Daha iyi mevzilenmek içindir, böylece
    düşmanı arkadan sararız...
</div>
<div>
    <br/>
</div>
<div>
    Liége düşmüş diyorlar. Yalandır!.. Hem sonra düşse de fark etmez. Olur
    böyle şeyler. Öbürleri yerli yerinde ya... Öbürleri! Doğu cephesinden
    ilerleyip Berlin'e gireceklerdir onlar.
</div>
<div>
    <br/>
</div>
<div>
    Rus cephesinin havadisleri onun en çok sevdiği haberlerdi; gel gelelim o
    bayıldığı Kazakların hünerlerini gösterdikleri yerlerin çetrefil adlarını
    haritada araştırdığında kalakalıyordu.
</div>
<div>
    <br/>
</div>
<div>
    Bu arada Julio düşüncelerini evirip çevirmeyi sürdürüyordu. Margarita!..
    Dönüp gelmişti sonunda, bu tamam da, her gün kendisinden biraz daha
    uzaklaşır gibiydi...
</div>
<div>
    <br/>
</div>
<div>
    Seferberliğin ilk günlerinde kadının evinin çevresinde dolanıp durdu, o
    hayali yaklaşmayla yüreğindeki arzuyu oyalayacağını sanıyordu. Margarita
    ona yazıp sabırlı olmasını öğütlemişti. Ne mutlu ona ki, yabancı
    olduğundan, savaşın
</div>
<div>
</div>
<div>
    <br/>
</div>
<div>
    sonuçlarına katlanmayacaktı! İhtiyat topçu subayı olan ağabeyi cepheye
    gitmek üzereydi. Bekâr oğluyla birlikte yaşayan annesi son dakikada
    şaşırtıcı bir sükûnet göstermişti, oysa daha önceki günlerde, savaşın çıkıp
    çıkmayacağı henüz belli değilken sel gibi gözyaşı dökmüştü. Askerin
    eşyasını kendi elleriyle hazırlamış, ufacık valize seferde gerekecek her
    şeyi sığdırmaya uğraşmıştı. Ancak Margarita zavallı kadıncağızın içindeki
    acının büyüklüğünü, gözyaşlarını dışarıya akıtmamak için gösterdiği çabayı
    ellerinin sinirli hareketlerinden seziyordu. Annesini bir an bile yalnız
    bırakması olanaksızdı... Derken veda sırası gelmişti. "Güle güle git oğlum.
    Görevini yap ama ihtiyatlı ol." Ne bir damla gözyaşı, ne ayılıp bayılma.
    Bütün aile oğlunu istasyona kadar uğurlamasına karşı çıkmıştı. Kız kardeşi
    uğurlayacaktı. Margarita eve döndüğünde, annesini bir koltuğa oturmuş,
    kaskatı kesilmiş, yüzü allak bullak buldu, oğlunun adını ağzına almamaya
    çalışıyor, kendi yakınlarını da savaşa gönderen arkadaşlarından söz
    ediyordu; o acının ne olduğunu bilen sanki yalnız kendileriydi. "Zavallı
    annem! Onun yanında olmalıyım, şimdi her zamankinden fazla... Seni görmeye
    yarın gelirim, mümkün olursa."
</div>
<div>
    <br/>
</div>
<div>
    Sonunda Pompe Sokağı'na döndü. İlk derdi Julio'ya sırtındaki gösterişsiz
    tayyörü, neden hiçbir takı takmamış olduğunu açıklamak oldu. "Savaş dostum,
    şimdi koşullara uymak, askerler gibi sade ve gösterişsiz olmak şıklık
    sayılıyor. Daha başımıza kim bilir neler gelecek!" Giysi kaygısı varlığının
    her anına egemendi.
</div>
<div>
    <br/>
</div>
<div>
    Julio onun sürekli dalgın olduğunu fark etti. Sanki ruhu bedeninin
    kafesinden sıyrılmış da ta uzaklarda dolaşıyormuş gibiydi. Gözleri
    kendisine bakıyorsa da görmüyordu sanki.
</div>
<div>
</div>
<div>
    Ağır ağır konuşuyordu, bir sırrı açığa vurmaktan korkarcasına, ağzından
    çıkacak her sözcüğü önceden ölçüp biçercesine. Yine de ruhsal uzaklaşma
    bedensel olarak birbirlerine yaklaşmalarını engellemedi. Maddi
    çekiciliklerin dayanılmaz çarpışmasıyla birbirlerinin oldular. Alışkanlığın
    hafif meylinden aşağı kayarak Margarita bedenini gönüllü teslim etti; ama
    kendine geldiğinde birazcık pişman olur gibi oldu. "Bu yaptığımız doğru mu
    acaba?.. Dünyanın başında bunca felaket dolaşıyorken, yaşantımızı aynen
    sürdürmek densizlik olmuyor mu?" Julio bu kaygıları dağıtmayı becerdi.
</div>
<div>
    <br/>
</div>
<div>
    — Ama biz mümkün olur olmaz evleneceğiz!.. Karı-kocadan ne farkımız var ki!
</div>
<div>
    <br/>
</div>
<div>
    Yanıt olarak sevgilisinin yüzünde tuhaf bir kırıklık ifadesi belirdi.
    Evlenmek, ha!.. Daha on gün önce tek dileği buydu. Oysa şimdi evlilik fikri
    belleğinde ancak arada bir beliriyordu. Uzak ve belirsiz şeyleri düşünmenin
    ne anlamı vardı! Yüreği daha yakın olaylarla dopdoluydu.
</div>
<div>
    <br/>
</div>
<div>
    Ağabeyini istasyonda uğurlamaya gidişi belleğine kazınmış bir sahneydi.
    Stüdyoya giderken onu anımsamamaya niyetliydi, bu öykünün âşığını rahatsız
    edeceğini tahmin ediyordu. Ama tam böyle susma yemini etmesi, her şeyi
    anlatmak için dayanılmaz bir arzu duymasına yetti.
</div>
<div>
    <br/>
</div>
<div>
    Ağabeyini bu kadar çok sevdiği daha önce hiç aklına gelmemişti. Annesi
    büyük evladını daha çok seviyor diye kardeş sevgisine hep hafif bir
    kıskançlık duygusu karışmıştı. Üstelik Laurier'i eve getiren de o olmuştu;
    ikisi de endüstri mühendisliğini bitirmişlerdi ve okuldan beri içtikleri su
    ayrı gitmiyordu... Ama Margarita onun cepheye gitmeye
</div>
<div>
</div>
<div>
    hazırlandığını görür görmez, hep ikinci plana attığı bu ağabeyin yüreğinin
    baş köşesini tuttuğunu kabul etmişti.
</div>
<div>
    <br/>
</div>
<div>
    — Sırtında teğmen üniformasıyla öylesine yakışıklı, öylesine ilginçti ki!..
    Bir başkası oluvermişti sanki. İtiraf ederim ki ben yanında, koluna girmiş
    gururla yürüyordum. Bizi evli sanıyorlardı. Ağladığımı gören bazı
    kadıncağızlar beni avutmaya çalıştılar. "Cesaret, madam!.. Kocanız sağ
    salim dönecektir." Ağabeyim de bu yanlışlara gülüyordu. Sadece annemizi
    düşündüğünde üzülüyordu.
</div>
<div>
    <br/>
</div>
<div>
    İstasyonun kapısında vedalaşmışlardı. Nöbetçiler onun daha ileri geçmesine
    izin vermemişlerdi. Ona son dakikaya kadar kendi taşımak istediği kılıcını
    teslim etmişti.
</div>
<div>
    <br/>
</div>
<div>
    — Erkek olmak ne güzel şey –dedi hevesle–. Keşke ben de üniforma giyip
    savaşa gitseydim de bir işe yarasaydım.
</div>
<div>
    <br/>
</div>
<div>
    Bu son sözlerinin yersiz kaçtığını birden anlamışçasına susuverdi. Belki de
    Julio'nun yüzünün gölgelendiğini fark etmişti.
</div>
<div>
    <br/>
</div>
<div>
    Ama bu vedanın anısı onu heyecanlandırıyordu, uzun bir sessizlikten sonra
    kafasındakileri açığa vurma dileğine karşı koyamadı.
</div>
<div>
    <br/>
</div>
<div>
    İstasyonun girişinde, ağabeyini son kez kucaklarken, kendisini çok şaşırtan
    biriyle karşılaşmıştı. Adam yine topçu subayı üniformasıyla, ama yalnız
    başına gelmişti, valizini kalabalıktan hayırsever bir vatandaş taşıyordu.
</div>
<div>
    <br/>
</div>
<div>
    Julio'nun yüzünde bir soru ifadesi belirdi. O da kimdi öyle? Aslında içine
    bir kuşku düşmüştü, ama bilmez gibi davrandı, gerçeği öğrenmekten
    korkuyordu sanki.
</div>
<div>
</div>
<div>
    — Laurier –dedi kadın, kısaca–. Eski kocam.
</div>
<div>
    <br/>
</div>
<div>
    Âşığı zalim bir alaycılıkla karşılık verdi. Görevini yapmaya giden bu adamı
    aşağılamak aslında korkaklıktı, ama karşı duramadığı hain bir içgüdü onu
    alaylarını sürdürmeye zorladı, amacı onu Margarita'nın gözünden düşürmekti.
    Laurier asker, ha!.. Sırtında üniformasıyla gülünç olmuştu herhalde.
</div>
<div>
    <br/>
</div>
<div>
    — Savaşçı Laurier! –diye sürdürdü, sanki bir başkasından gelen alaylı bir
    sesle–. Zavallıcık!..
</div>
<div>
    <br/>
</div>
<div>
    Sevgilisi Desnoyers'in zıddına gitmiş olmamak için nasıl yanıtlayacağını
    bilemedi. Ama yüreğinde gerçek ağır bastı, sadelikle şöyle yanıtladı:
</div>
<div>
    <br/>
</div>
<div>
    — Yo, hiç de fena görünmüyordu. Başka biri olmuştu. Belki üniforma
    yüzünden; belki de yalnız başına çekip gittiğinden, elini tutan biri
    olmadığından. Ben neden sonra tanıyabildim. Ağabeyimi görünce yaklaştı; ama
    sonra, beni görünce kendi yoluna gitti... Zavallıcık! Yüreğim sızladı!
</div>
<div>
    <br/>
</div>
<div>
    Kadın içgüdüsü fazla konuştuğunu fark ettirmiş olmalıydı ki, gevezeliği
    kesiverdi. Aynı içgüdü Julio'nun yüzünün neden gölgelendiğini, ağzının
    kenarının neden acı bir gülümsemeyle kasıldığını da fark ettirmiş olmalıydı
    ki, onu avutmak isteyerek ekledi:
</div>
<div>
    <br/>
</div>
<div>
    — Neyse ki sen yabancısın da cepheye gidecek falan değilsin. Ne korkunç
    olurdu seni kaybetsem!..
</div>
<div>
    <br/>
</div>
<div>
    İçtenlikle söylemişti bunu... birkaç dakika önce erkeklere imreniyor,
    hayatlarını kahramanca fedaya hazırlanışlarına hayranlık duyuyordu, şimdi
    ise ya âşığı da onlardan biri olsaydı diye ödü patlıyordu.
</div>
<div>
</div>
<div>
    Julio ise onun âşık bencilliğine minnet duymadı, kendisini başkalarından
    ayırmış, yalnızca kadınların gönlünü çelmeye yarayan nazik ve kırılgan biri
    yerine koyuyordu. Onun ağabeyini savaşçı donanımıyla gördüğünde duyduğu
    imrenmeyi esinlemeyi yeğlerdi. Galiba kendisiyle Margarita arasına bir daha
    hiç ortadan kalkmayacak bir şeyler girmekteydi, bu şey her neyse giderek
    genişleyecek, ikisini aksi yönlere doğru itekleyecekti... uzaklara, çok
    uzaklara doğru... göz göze geldiklerinde bile birbirlerini tanımayacakları
    bir yere.
</div>
<div>
    <br/>
</div>
<div>
    Ondan sonraki buluşmalarında da hep engele çarptı. Margarita ona nemli
    gözlerle bakıyor, en derin sevgi sözcüklerini sıralıyordu. Kendisini
    okşayan elleri bir âşığınkinden çok bir anneninkileri andırıyordu;
    sevecenliğinin yanı sıra olağanüstü bir ilgisizlik ve mahcupluk
    sergiliyordu. İlle de çalışma odasında kalıyor, öbür odalara geçmeye
    yanaşmıyordu.
</div>
<div>
    <br/>
</div>
<div>
    — Burada iyiyiz işte... İstemiyorum... yararı yok. Pişman olurum sonra...
    Böylesi bir zamanda o tür şeyler düşünmek!..
</div>
<div>
    <br/>
</div>
<div>
    Onun için çevre sevgiyle yüklüydü, ama yeni bir sevgiydi bu, acı çeken
    insana duyulan türden, bir özveri, kendini kurban etme dileği. O aşk, ten
    parçalanmış kanadığında titrek ellerle beyaz dokunuşları akla getiriyordu.
</div>
<div>
    <br/>
</div>
<div>
    Ona sahip olma yolunda her çaba Margarita'nın utangaç ve şiddetli
    itirazlarına neden oluyordu, sanki ikisi ilk kez karşılaşıyorlarmış
    gibiydi.
</div>
<div>
    <br/>
</div>
<div>
    — Elimden gelmez –diyordu–: Ağabeyim aklımdan çıkmıyor; tanıdığım nice
    kimseleri düşünüyorum, kim bilir
</div>
<div>
</div>
<div>
    <br/>
</div>
<div>
    belki de bu saatte ölmüşlerdir.
</div>
<div>
    <br/>
</div>
<div>
    Çarpışma haberleri geliyordu; oluk oluk kan akmaya başlamıştı.
</div>
<div>
    <br/>
</div>
<div>
    — Yo, hayır, yapamam –diyordu hep kadın.
</div>
<div>
    <br/>
</div>
<div>
    Julio yalvara yalvara ya da tutkulu bir şiddete başvurarak emeline
    ulaştığında, kollarının arasında bez bebek gibi bir yaratığı sıkıyordu,
    Margarita bedeninin bir kısmını duyarsızca terk ediyordu, aklı bağımsız
    olarak düşüncelerinin peşi sıra gidiyordu.
</div>
<div>
    <br/>
</div>
<div>
    Bir akşam Margarita bundan böyle daha seyrek görüşebileceklerini bildirdi.
    Derse gitmek zorundaydı; haftada yalnızca iki günü serbest kalıyordu.
</div>
<div>
    <br/>
</div>
<div>
    Desnoyers hayretler içinde dinledi. Ders mi?.. Ne okumasıydı öyle?..
</div>
<div>
    <br/>
</div>
<div>
    Sevgilisi onun alaylı haline sinirlenir gibi oldu... Evet, okuyordu işte;
    bir haftadır derslere başlamıştı. Şimdi dersler daha sıklaşacaktı: Öğretimi
    düzene koymuşlardı; artık öğretmen sayısı artmıştı.
</div>
<div>
    <br/>
</div>
<div>
    — Hastabakıcı olmak istiyorum. Hiçbir işe yaramıyorum diye çok
    üzülüyorum... Hayatta ne işe yaradım şimdiye kadar?..
</div>
<div>
    <br/>
</div>
<div>
    Bir an sustu, tüm geçmişini hayalinde canlandırır gibiydi.
</div>
<div>
    <br/>
</div>
<div>
    — Bazen düşünüyorum da –diye sürdürdü–, bütün dehşetine karşın, savaşın bir
    iyi yanı da var. Hemcinslerimize yararlı olmamızı sağlıyor. Hayatı daha
    ciddiye alıp değerlendiriyoruz; felaketler bize dünyaya bir şeyler yapmaya
</div>
<div>
</div>
<div>
    geldiğimizi anlatıyor... Sanırım hayatı yalnız bize sunduğu zevkler için
    sevmemeliyiz. Özveride de, kendimizi başkalarına adamakta da büyük bir zevk
    var; hem de bu zevk, bilmem neden, belki de yeni olduğundan, bana
    öbürlerinden üstünmüş gibi geliyor.
</div>
<div>
    <br/>
</div>
<div>
    Julio ona şaşkınlıkla baktı; tapındığı o havai kafacığın içinde neler
    döndüğünü hayal ediyordu. Fikirlerin etkisiyle kırışmış ve o ana kadar
    ancak kuş gibi kanatlanan hızlı düşüncelerin hafif gölgesini yansıtmış olan
    o alnın gerisinde neler oluşmaktaydı?..
</div>
<div>
    <br/>
</div>
<div>
    Ama eski Margarita henüz varlığını sürdürüyordu. Savaşın sık bir yaprak
    örtüsü gibi ruhların üstüne çektiği kaygıların arasından sevimli bir
    suratla ışıldadığını gördü onun.
</div>
<div>
    <br/>
</div>
<div>
    — Hastabakıcı diploması almak için çok çalışmak lazımmış. Üniformasına hiç
    dikkat ettin mi?.. Son derece saygın: Beyaz renk sarışınlara olduğu kadar
    esmerlere de yakışır. Sonra kep de kulakların üstünde bukle yapmaya izin
    veriyor, yani moda saçlar; üniformanın üstüne lacivert pelerin de güzel bir
    kontrast oluşturuyor... Zarif bir kadın bütün bunları şöyle gösterişsiz
    mücevherler ve şık bir ayakkabıyla çok havalı yapabilir. Rahibeyle sosyete
    hanımı karması bir şey, hiç de fena olmaz.
</div>
<div>
    <br/>
</div>
<div>
    Gecesini gündüzüne katıp çalışacaktı ki hemcinslerine yararlı olabilsin...
    ve o bayıldığı üniformayı giyebilsin.
</div>
<div>
    <br/>
</div>
<div>
    Zavallı Desnoyers!.. Sevgilisini görebilmek gereksinimi ve o güne dek daha
    zevkli biçimde geçen bitmez bilmek akşamların işsizliği sonunda onu
    hükümetin hastabakıcı okulunu yerleştirdiği öteden beri boş duran bir
    binanın
</div>
<div>
</div>
<div>
    çevresinde dolanmaya sürükledi. Bir köşede dikilip, bir etekliğin
    hışırtısını ve kaldırımda kadın adımlarının tıkırtısını beklerken, sanki
    zaman tünelinde gerilere gitmiş, ünlü bir kadın terzisinin atölyesinin
    etrafında nöbet tuttuğu on sekiz yaşına dönmüş gibi hissediyordu kendini.
    Belli saatlerde o binadan boşalan kadın grupları bu benzerliği büsbütün
    vurguluyordu. Özenli bir sadelikle giyinmiş oluyorlardı; çoğunun görünümü
    moda işçilerininkinden daha gösterişsizdi. Ama sosyetik hanımefendilerdi.
    İçlerinden bazıları asker üniformalı şoförlerin sürdüğü bakanlık otolarına
    binip gidiyorlardı.
</div>
<div>
    <br/>
</div>
<div>
    O upuzun bekleyişler girip çıkan şık öğrencilerle beklenmedik
    karşılaşmalara yol açtı.
</div>
<div>
    <br/>
</div>
<div>
    — Desnoyers bu! –diye bağrışıyorlardı arkasından kadın sesleri–. Desnoyers
    değil mi?..
</div>
<div>
    <br/>
</div>
<div>
    O da kendisine sanki hayalet görmüş gibi bakan hanımları selamlayarak
    kuşkularını gidermek zorunda kalıyordu. Uzaklarda kalmış bir çağın, daha
    altı ay öncesinin ahbaplarıydılar; kendisine hayran kalmış, tango biliminin
    doruğuna ulaşmak için onun ustalığına güvenerek peşinden koşmuş hanımlar.
    Son karşılaşmalarıyla bu yaşadıkları an arasında varlığının tüm yasalarını
    altüst eden bir genel felaket olmuş da, o artık ortadan silinmiş bir insan
    soyundan mucize sonucu geriye kalmış tek kişiymiş gibi inceliyorlardı
    kendisini.
</div>
<div>
    <br/>
</div>
<div>
    Sonunda hepsi aynı soruları soruyordu:
</div>
<div>
    <br/>
</div>
<div>
    — Siz savaşa gitmiyor musunuz?.. Nasıl oluyor da üniformalı değilsiniz?
</div>
<div>
</div>
<div>
    O durumunu açıklamaya çalışıyordu, ama daha ilk sözlerinde lafını
    kesiyorlardı:
</div>
<div>
    <br/>
</div>
<div>
    — Doğru tabii... Siz yabancısınız.
</div>
<div>
    <br/>
</div>
<div>
    Biraz da imrenerek söylüyorlardı bunu. Kuşkusuz, o anda cephenin
    yokluklarına, tehlikelerine göğüs germekte olan sevdiklerini
    düşünüyorlardı. Ancak onun yabancılık konumu, anında bir tür ruhsal
    uzaklaşmaya neden oluyordu; dünyanın iyi zamanında, insanlar birbirlerini
    kökenlerini akıllarına getirmeksizin, insan gruplarını çevrelerinden
    yalıtıp kendi içlerinde kaynaştıran tehlike korkusunu duymaksızın
    aradıkları zamanda, Julio'nun hiç tatmamış olduğu tuhaf bir şeydi bu.
</div>
<div>
    <br/>
</div>
<div>
    Hanımlar hınzır bir kuşkuyla veda ediyorlardı ona: Orada neyi bekliyordu
    acaba? Talihi yaver gider de karşısına yeni bir serüven çıkarır diye mi
    umuyordu yoksa?.. Ve hepsinin gülümsemesinde bir ağırlık vardı: Yaşamın
    gerçek anlamını bilen, havailiklerle oyalanan gafillere acıyan yaşlı
    kimselerin gülümsemesiydi bu.
</div>
<div>
    <br/>
</div>
<div>
    Julio buna üzülüyordu, sanki bir esef gösterisiymiş gibi geliyordu. Elinden
    gelecek tek marifeti yapmakta olduğunu düşünüyorlardı; öyle ya, o başka işe
    yaramazdı. Oysa eski dış görünümlerini tümüyle kaybetmemiş olan bu kuş
    kafalılar büyük bir analık duygusuna kapılmış gibiydiler: Kendi
    milletlerinin tüm erkeklerine yönelik soyut bir analık duygusu; kendini
    feda etmek, alt tabakanın yaşadığı tüm yoksullukları yakından tanımak,
    illetli bedenin tüm sefaletine elleriyle dokunarak acı çekmek dileği.
</div>
<div>
</div>
<div>
    Dersten çıktığında Margarita aynı ateşle yanıyordu. Hayretten hayrete
    düşüyor, en basit cerrahi bilgileri bilimin büyük harikaları olarak
    selamlıyordu. O zamana değin varlığından bile haberdar olmadığı esrarlı
    bilgileri susamışçasına edinmekte olduğundan ötürü kendi kendisine de
    hayran kalıyordu. Bazı anlarda sevimli bir kibirle, varlığının gerçek
    amacından sapmış olduğunu düşünüyordu.
</div>
<div>
    <br/>
</div>
<div>
    — Kim bilir, belki de ben ünlü bir doktor olmak için yaratılmışımdır!
    –diyordu.
</div>
<div>
    <br/>
</div>
<div>
    Tek korkusu, yeni edindiği bilgileri uygulamaya koymanın sırası geldiğinde
    sakin olamamaktı. Parçalanıp çürümüş etle karşı karşıya kalmak, kanın
    fışkırmasını seyretmek fikri içine dehşet salıyordu, zaten gündelik yaşamın
    aşağılık gereksinimleri ona hep karşı koyamadığı bir iğrenme duygusu
    vermişti. Ancak duraksamaları kısa sürüyor, birden erkeksi bir enerjiyle
    coşuyordu. Zaman özveri zamanıydı. Ne yani, erkekler zevk ve sefa dolu bir
    yaşamın tüm rahatlıklarından kopmuş, askerliğin sert yaşantısına ayak
    uydurmuş değiller miydi?.. O da eteklikli bir asker olacaktı, acının
    karşısına dikilecek, acıyla savaşacak, ellerini çürüyüp kokuşmuş maddenin
    içine daldıracak, askerlerin inleyerek eceli bekledikleri yerlere o
    ışıltılı bir gülümseme gibi girecekti.
</div>
<div>
    <br/>
</div>
<div>
    Okuldaki bütün ilerlemelerini Desnoyers'e gururla anlatıyordu; kimi zaman
    bir mankenin, kimi zaman da yaralıymış gibi yapan bir memurun koluna
    bacağına karmaşık sargılar uyguluyordu. Evinde en ufak bir fiziksel çaba
    harcayamayan bu zayıf nahif kadın bir insan bedenini yerden kaldırıp
    omuzlayabilmek için en ustalıklı yöntemleri öğrenmekteydi. Kim bilir, belki
    de savaş alanlarında hizmet
</div>
<div>
</div>
<div>
    görmesi gerekecekti! Kahramanlık rüzgârına kapılmış kadınların dünyadan
    habersiz cesaretiyle, en büyük yiğitliklere hazır olduğunu söylüyordu.
    İngiliz ordusunun hastabakıcılarına hayrandı: Gazetelerde pantolon, binici
    çizmesi ve beyaz miğferli resimleri çıkan zayıf, uzun boylu, sert, sinirli
    kadınlardı.
</div>
<div>
    <br/>
</div>
<div>
    Julio onu şaşkınlık içinde dinliyordu. Sahiden Margarita mıydı bu kadın?..
    Savaş onun şirin havailiğini silip götürmüştü. Artık yürürken kuş gibi
    sekmez olmuştu. Ayakları yere erkeksi bir kararlılıkla basıyordu, içinde
    gelişmekte olan yeni güçle sakin ve güvenliydi. Kendisinin bir okşamasıyla
    kadınlığını anımsayınca söylediği hep aynı şey oluyordu:
</div>
<div>
    <br/>
</div>
<div>
    — Yabancı olman ne büyük şans!.. Seni savaştan azade görmek ne mutluluk!
</div>
<div>
    <br/>
</div>
<div>
    Bir yandan özveri kaygısına kapılıp kendisi savaş alanlarına gitmeyi
    istiyordu, ama öte yandan sevgilisini askeri zorunluluklardan uzakta
    görmeyi mutluluk sayıyordu. Bu mantıksızlığı Julio'nun minnetle
    kabullendiği söylenemezdi; farkına varmadan yapılmış bir aşağılamayla
    karşılaşmış gibi aksileniyordu.
</div>
<div>
    <br/>
</div>
<div>
    "Birisi görse beni koruyor sanır –diye düşünüyordu–. Sanki içimizde erkek
    olan o da, güçsüz sevgilisi olan benim tehlikeden uzak olduğuma
    seviniyor... Amma da gülünç durum ha!.."
</div>
<div>
    <br/>
</div>
<div>
    Bereket ki bazı akşamlar, Margarita stüdyoya geldiğinde eski zamanlardaki
    gibi oluyor, bir an için ona kaygılarını unutturuyordu. Çocukların ya da
    memurların tatil
</div>
<div>
</div>
<div>
    <br/>
</div>
<div>
    günlerindeki keyfiyle geliyordu. Yükümlülük altına girdiğinden beri zamanın
    değerini anlamıştı.
</div>
<div>
    <br/>
</div>
<div>
    — Bugün ders yok –diye bağırıyordu içeriye adım atarken.
</div>
<div>
    <br/>
</div>
<div>
    Sonra şapkasını bir divanın üstüne fırlatarak dans etmeye başlıyor,
    sevgilisinin kollarından çocukça hareketlerle kaçınıyordu.
</div>
<div>
    <br/>
</div>
<div>
    Ama birkaç dakika içinde sakinleşiyor, yüzünde çarpışmalar başladığından bu
    yana sık sık görülen durgunluk beliriyordu yeniden. Annesinden söz
    ediyordu, hep tasalıymış, yürek acısını gizlemeye çalışıyormuş, hep
    oğlundan mektup gelecek diye heyecanlanıyormuş; savaştan da söz ediyordu,
    son harekâtı resmi bültenlerin tumturaklı iyimserliğini yineleyerek
    yorumluyordu. Ele geçirilen ilk düşman bayrağını sanki görülmedik şıklıkta
    bir entariymişçesine, tüm ayrıntılarıyla anlatıyordu. Onu Savaş
    Bakanlığı'nın pencerelerinden birinde görmüştü. Gittiği hastaneye gelen
    birtakım Belçikalı kaçakların anlattıklarını aktarırken yüreği sızlıyordu.
    Şimdiye değin gördüğü tek hasta onlardı. Savaş yaralılarını henüz Paris'e
    göndermiyorlardı; hükümetin emriyle cepheden doğruca güneydeki hastanelere
    gönderiyorlardı.
</div>
<div>
    <br/>
</div>
<div>
    Artık ilk günlerde olduğu gibi Julio'nun arzularına direnmiyordu.
    Hastabakıcılık eğitimi ona bir tür edilginlik vermişti. Maddi çekicilikleri
    küçümser, onları daha kısa zaman öncesine kadar verdiği ruhsal önemden
    sıyırır gibiydi. Direnmeden, arzusuzca, yüzünde bir hoşgörü gülümsemesiyle
    teslim ediyordu kendini, biraz mutluluk vermekle yetiniyor, kendisi o
    mutluluğa katılmıyordu. Dikkati artık başka kaygılara odaklanmıştı.
</div>
<div>
</div>
<div>
    Bir akşam, stüdyonun yatak odasındayken, bir gün öncesinden beri kafasını
    kurcalayan bazı haberleri aktarma gereğini duydu. Yataktan kalktı,
    darmadağınık duran eşyalarının arasında el çantasını araştırdı, içinde bir
    mektup vardı. Bir kez daha okumak, insanı itirafa sürükleyen dayanılmaz
    dürtüyle, içeriğini birisine aktarmak istiyordu.
</div>
<div>
    <br/>
</div>
<div>
    Ağabeyinin Vosges'ten yollamış olduğu bir mektuptu. Kendisinden fazla
    Laurier'den söz ediyordu. Farklı bir topçu birliğinde görevlendirilmiş, ama
    aynı alaydaymışlar ve aynı çarpışmalara katılmışlar. Subay eski
    kayınbiraderine hayranmış. O sakin, o sessiz sedasız mühendiste geleceğin
    kahramanının gizli olduğunu kim bilebilirmiş!.. Ama hakiki bir kahramanmış
    işte. Margarita'nın ağabeyi bunu, adamın nasıl kılı kıpırdamadan görevini
    yaptığını gören tüm subaylarla birlikte belirtiyormuş: Paris yakınlarındaki
    fabrikasındaymış gibi, aynı soğukkanlılıkla meydan okuyormuş ölüme.
</div>
<div>
    <br/>
</div>
<div>
    Tehlikeli bir göreve, gözlemciliğe verilmeyi istemiş, düşman hatlarına
    elden geldiğince yaklaşarak topçu ateşinin isabetini izliyor, telefonla
    talimat vererek hedefe yöneltiyormuş. Bir Alman obüsü onun çatısında
    gizlendiği evi yerle bir etmiş. Laurier enkazın altından yara almadan
    çıkmış, telefonunu derleyip toparlamış, istifini bozmadan gidip görevini
    yakındaki bir ağaçlığın dalları arasında sürdürmüş. Eşitsiz bir çarpışma
    sırasında, düşman uçakları tarafından keşfedilen birliği karşı taraftan
    gelen top ateşine hedef olmuş. Birkaç dakika içinde herkes yerlerde
    sürünüyormuş; yüzbaşı ve birkaç asker ölmüş, subaylarla topçuların hemen
    tümü yaralanmış. Komutada bir tek Laurier, –silah arkadaşlarının taktığı
    adla– "Çelik komutan" kalmış, hâlâ ayakta durabilen
</div>
<div>
</div>
<div>
    birkaç topçu eriyle birlikte, bir demir ve ateş yağmurunun altında, geri
    çekilen birliği korumak üzere ateşi sürdürmüş.
</div>
<div>
    <br/>
</div>
<div>
    "Gündelik bültende iki kez adı geçiyor –diye okuyordu Margarita–. Sanırım
    madalya vermeleri yakındır. Yaman bir yiğit. Daha birkaç hafta önce kimin
    aklından geçerdi ki!.."
</div>
<div>
    <br/>
</div>
<div>
    Kadın bu şaşkınlığı paylaşmıyordu. Laurier ile birlikte yaşamış olduğundan,
    karakterinin sağlamlığını, kayıtsız görünüşünün altında gizlenen hamle
    gücünü biliyordu. İçgüdüsü onu boşuna uyarmamıştı, ihanetinin ilk
    zamanlarında kocasının öfkesinden korkuşu bu yüzdendi. Bir gece Julio'nun
    evinden çıkarken yakalandığında adamın suratının ne hale geldiğini
    hatırlıyordu. Tutkusundan öldürebilecek biriydi o. Yine de kendisine karşı
    en ufak bir şiddet göstermemişti... O saygının anısı Margarita'da bir
    minnet duygusu uyandırmaktaydı. Belki de kendisini başka hiçbir erkeğin
    sevmediği kadar çok sevmişti.
</div>
<div>
    <br/>
</div>
<div>
    Dayanılmaz bir kıyaslama arzusuyla, gözleri Desnoyers'e dikiliyor, onun
    genç nezaketine hayranlıkla bakıyordu. Laurier'nin ağır ve adi görüntüsü
    belleğinde yeniden canlanarak avutuyordu onu. Şu da muhakkak ki, ağabeyini
    istasyonda uğurlarken gördüğü subay eski kocasına benzemiyordu. Ama
    Margarita gözlerinin önünden geçip giden solgun çehreli, hüzünlü subayı
    belleğinden silmek istemiş, aklı fikri kazanacağı parada olan, onun "bir
    sosyete kadınının incelikleri" dediği şeyi anlamaktan aciz sanayiciyi
    anımsıyordu yalnız. Hiç kuşkusu yoktu, Julio çok daha gönül çeliciydi.
    Geçmişinden dolayı pişman değildi, pişman olmak istemiyordu.
</div>
<div>
</div>
<div>
    Böylece âşıkane bencilliğiyle bir kez daha aynı nakaratı yineledi:
</div>
<div>
    <br/>
</div>
<div>
    — Yabancı olman büyük şans!.. Seni savaşın tehlikelerinden azade görmek ne
    mutluluk!
</div>
<div>
    <br/>
</div>
<div>
    Bunu işiten Julio her zamanki öfkesine kapıldı. Az kalsın sevgilisinin
    ağzını eliyle kapatacaktı. Alay mı ediyordu kendisiyle?.. Onu diğer
    erkeklerden farklı bir konuma yerleştirmekle aşağılıyordu.
</div>
<div>
    <br/>
</div>
<div>
    Ama Margarita bu arada, şaşkınlığının mantıksızlığı içinde, hâlâ
    Laurier'den söz ediyor, yiğitliklerini anlatıyordu.
</div>
<div>
    <br/>
</div>
<div>
    — Onu seviyor değilim, hiçbir zaman da sevmedim. Asma suratını. O zavallı
    seninle nasıl kıyaslanabilir ki?.. Ama şunu da kabul etmeliyiz ki yeni
    hayatında bayağı ilginç olmuş. Ben onun yiğitliklerine eski bir dostmuş,
    nice zamandır görmediğim bir akrabammış gibi seviniyorum... Zavallıcık,
    daha iyi şeyler hak ediyor; keşke benden başka bir kadına rastlasaymış,
    kendi emellerine uygun bir hayat arkadaşı...
</div>
<div>
    <br/>
</div>
<div>
    Demek istediğim, acıyorum ona.
</div>
<div>
    <br/>
</div>
<div>
    Ve öylesine derinine acıyordu ki gözleri yaşarıyor, sevgilisinin yüreğinde
    kıskançlığın işkencesini uyandırıyordu.
</div>
<div>
    <br/>
</div>
<div>
    Bu konuşmaların ardından Desnoyers'in keyfi kaçıyor, suratı asılıyordu.
</div>
<div>
    <br/>
</div>
<div>
    — Bana öyle geliyor ki, kendimizi aldatıyoruz –dedi bir sabah
    Argensola'ya–; hayatımız gittikçe çetinleşecek. Savaşa girmiş bir halkın
    ortasında sakin olmak, eski yaşantıyı sürdürmek kolay değil.
</div>
<div>
</div>
<div>
    <br/>
</div>
<div>
    Arkadaşı da aynı fikirdeydi. O da savaşın altüst ettiği Paris'te yabancı
    delikanlı yaşantısını sürdürmeyi dayanılmaz buluyordu.
</div>
<div>
    <br/>
</div>
<div>
    — Polis bir asker kaçağı yakaladım sanmasın diye insan her dakika
    belgelerini göstermek zorunda kalıyor. Geçen akşam bir metro vagonunda
    neden cepheye gitmediğime şaşan birkaç kıza İspanyol olduğumu açıklamak
    zorunda kaldım...
</div>
<div>
    İçlerinden biri, milliyetimi öğrenince bu sefer de neden gönüllü
    yazılmadığımı sordu.
</div>
<div>
    <br/>
</div>
<div>
    "Şimdi bir sözcük icat etmişler, ‘kaytarıcı' diyorlar. Her yanda gençliğime
    alayla bakan gözler görmekten bıktım; beni ‘kaytarıcı' bir Fransız
    sanmalarına illet oluyorum."
</div>
<div>
    <br/>
</div>
<div>
    Bu kolayca etkilenen bohem delikanlı bir kahramanlık rüzgârıyla
    sarsılıyordu. Madem herkes savaşa gidiyordu, o da öyle yapmayı istiyordu.
    Ölümden korktuğu falan yoktu; ama içine dehşet saçan şey asker olup emre
    girmek, üniforma giymek, borazan çaldı mı makine gibi itaat etmek, üstlerin
    körü körüne buyruğunda olmaktı. Çarpışmak onun açısından sorun değildi, ama
    özgür olarak ya da kendisi başkalarına komut vererek; karakteri disiplin
    anlamına gelen her şeye başkaldırıyordu. Paris'teki yabancı grupları her
    biri kendi gönüllü alayını kurma peşindeydi, o da kendisininkini
    toparlamaya çalışıyordu: İspanyollardan ve Latin Amerikalılardan oluşan bir
    alay, tabii düzenleme komitesi başkanı, daha sonra da alay komutanı kendisi
    olacaktı.
</div>
<div>
    <br/>
</div>
<div>
    Gazetelere ilanlar vermişti: Kayıt mahalli, Pompe Sokağı'ndaki stüdyo. On
    günde iki gönüllü arzıendam etmişti: Biri yaz ortasında soğuk almış bir
    memurdu, takım elbisesi var diye subay olmayı şart koşuyordu, öteki bir
    İspanyol
</div>
<div>
</div>
<div>
    <br/>
</div>
<div>
    tavernacıydı, daha ilk sözlerinde komutanlığı Argensola'nın elinden almaya
    kalkıştı, o sadece ressam, oysa kendisi gençliğinde askerlik yapmış gibi
    sudan bir gerekçe ileri sürüyordu. Paris'in çeşitli noktalarında yirmi ayrı
    İspanyol alayı düzenlenmekteydi, hepsinin de başarı oranı aynıydı. Her
    hevesli öbürlerinin üstü olmak istiyordu; soydan gelen bireyci kibir ve
    disiplin düşmanlığıydı bu. Sonunda geleceğin komutanları, kendilerine asker
    bulamadıklarından, rütbesiz gönüllü olarak kaydolmaya çalışıyorlardı... ama
    bir Fransız alayında.
</div>
<div>
    <br/>
</div>
<div>
    — Ben bakacağım Garibaldi'ler[30] ne yapıyor diye –dedi Argensola
    alçakgönüllülükle–. Belki de onlarla giderim.
</div>
<div>
    <br/>
</div>
<div>
    Bu şanlı ad savaş disiplinini gözünde dayanılır kılıyordu. Ama ardından
    kararsızlığa düşüyordu: Bu gönüllüler alayında da ne olursa olsun birine
    itaat etmek zorunda kalacaktı, oysa önce uzun tartışmalar yapmadan baş
    eğmeye isyan ediyordu... Peki ne yapmalıydı?
</div>
<div>
    <br/>
</div>
<div>
    — On beş günde hayat değişti –diye sürdürdü–. Bir başka gezegene düştük
    sanki; eski yeteneklerimizin anlamı kalmadı. Birinci sıraya başkaları
    geçiyor; en alt tabakadan, en tanınmamış kişiler, eskiden son sırada
    olanlar. Süzülmüş, karmaşık bir ruh taşıyan insan bitti gitti, kim bilir
    kaç yıl için... Şimdi yükselen, zaferi kazanan insan türü basit adam; az
    sayıda, ama sağlam fikirleri olan, buyruğa girmeyi beceren bir tip. Bizim
    modamız geçti artık.
</div>
<div>
    <br/>
</div>
<div>
    Desnoyers evetledi. Orası öyleydi, artık onların modası geçmişti. Kendisi
    bunu onaylayabilirdi, ünlü olmanın tadını almıştı, oysa şimdi daha birkaç
    ay önceki hayranlarının arasından tanınmadık biri gibi geçip gidiyordu.
</div>
<div>
</div>
<div>
    — Senin hükümdarlığın sona erdi –dedi Argensola gülerek–. Yakışıklı çocuk
    olmak para etmiyor artık. Şimdi ben, sırtıma bir üniforma geçirip göğsüme
    bir madalya taksam, aşk rekabetinde seni yenerim. Barış zamanında subaylar
    ancak taşralı küçük hanımların rüyalarını süsler. Ama şimdi savaştayız,
    bütün kadınlar, büyükannelerinin annelerinin saldırgan ve güçlü kuvvetli
    bir hayvan karşısında duyduğu, atalardan kalma heyecana kapılmış
    durumdalar...
</div>
<div>
    <br/>
</div>
<div>
    Daha birkaç ay önce arzularını psikolojik inceliklerle karmaşıklaştıran
    sosyete hanımları, şimdi cepheye giden erin peşine düşen hizmetçi kızların
    basitliğiyle subaylara hayranlar. Üniformalı biriyle karşılaştılar mı,
    dövüşken erkeklerinin ibiklerine, yelelerine, parlak tüylerine vurulan dişi
    hayvanların itirazsız, itaatkâr heyecanını duyuyorlar. Dikkat, maestro!..
    Ya zamanın yeni akımını izlemek ya da sessiz sedasız silinip gitmek var:
    Tango öldü artık.
</div>
<div>
    <br/>
</div>
<div>
    Ve Desnoyers, gerçekten kendilerinin artık hayatın kıyısına atılmış iki
    yaratık olduklarını düşündü. Hayat bir sıçrama yapmış, çığırını
    değiştirmişti. Yeni çığırda ruhları resmeden bu zavallı ressam ile havai
    bir yaşamın kahramanı olan, akşamın beşiyle yedisi arasında erkekleri en
    fazla imrendiren zaferleri elde etmiş bu delikanlıya yer kalmamıştı.
</div>
<div>
</div>
<div>
    III
</div>
<div>
</div>
<div>
    Geri Çekiliş
</div>
<div>
    <br/>
</div>
<div>
    <br/>
</div>
<div>
    Savaş, ahtapot kollarından birini Victor Hugo Bulvarı'na değin uzatmıştı.
    Sağır bir savaştı, yıvışık, şekilsiz, peltemsi bir düşman ellerinden
    kayıyor, çarpışmalara biraz ileride yeniden başlıyordu.
</div>
<div>
    <br/>
</div>
<div>
    — Almanya benim evimin içinde –diyordu Marcelo Desnoyers.
</div>
<div>
    <br/>
</div>
<div>
    Almanya dediği Dona Elena'ydı, von Hartrott'un karısı. Neden sanki oğlu
    alıp kendisiyle birlikte götürmemişti ki onu? Oğlu, hani kendisinin şimdi
    casus gibi gördüğü şu dayanılmaz yetersizlikteki profesör... Hangi duygusal
    kaprise kapılmış da, sınırlar henüz kapanmadan Berlin'e dönmek fırsatını
    kaçırarak ablasının yanında kalmak istemişti acaba?..
</div>
<div>
    <br/>
</div>
<div>
    Bu kadının varlığını Desnoyers bir pişmanlık ve tehlike kaynağı sayıyordu.
    Bereket uşaklar, şoför, bütün erkek hizmetkârlar orduya katılmışlardı. İki
    melez kız tehdit dolu bir sesle buyruk aldılar. Öbür Fransız hizmetçilerle
    konuşurken çok dikkat etsinlerdi; Dona Elena'nın kocasının milliyetine ve
    ailesinin nerede oturduğuna yakından uzaktan değinmek yok. Dona Elena
    Arjantinliydi... Ancak kızların ağızlarını sıkı tutmalarına karşın, Don
    Marcelo yorulmak bilmeyen bir hevesle casus avını sürdüren ateşli bir
    milliyetçinin gammazlamasıyla karısının kız kardeşinin düşmanla haberleşme
    kuşkusuyla bir toplama kampına yollanmasından korkuyordu.
</div>
<div>
</div>
<div>
    <br/>
</div>
<div>
    Bayan von Hartrott ise bu tedirginliğe kötü karşılık veriyordu. Bir kenarda
    sessiz sedasız oturacak yerde, görüşleriyle eve çatışma tohumları
    saçıyordu.
</div>
<div>
    <br/>
</div>
<div>
    Savaşın ilk günlerinde odasına kapanmıştı, yalnız yemeğe çağrıldığında aile
    ile bir araya geliyordu. Dudaklarını büzmüş, bakışları boşlukta kaybolmuş,
    Don Marcelo'nun heyecanla atıp tutmasını dinlemez gibi yapıyordu. Ev
    sahibi, birliklerin cepheye gidişini, sokaklarda ve istasyonlardaki yürek
    burkan sahneleri anlatıyor, ilk savaş havadislerini kuşku nedir bilmeyen
    bir iyimserlikle yorumluyordu. Hiç tartışma götürmediğine inandığı iki şey
    vardı. Süngü Fransızların sırrıydı, Almanlar süngü parıltısı karşısında
    korkudan titrerler, kaçacak delik ararlardı. 75'lik top da eşi bulunmaz bir
    mücevherdi. İsabetli atışı yalnız o yapardı. Düşman topçusuna acıyordu,
    öyle ya, kırk yılın başı hedefe isabet ettirse bile, mermileri
    patlayamıyordu... Hem Fransız birlikleri zaferle Alsace'a girmişler, birkaç
    kasabayı ele geçirmişlerdi bile.
</div>
<div>
    <br/>
</div>
<div>
    — Şimdi artık 1870'teki gibi değil –diyordu çatalını ya da peçetesini
    sallayarak–. Onları tekme tokat Ren Nehri'nin öbür yakasına atacağız. Tekme
    tokat... İşte bu kadar!
</div>
<div>
    <br/>
</div>
<div>
    Chichì canla başla onaylıyordu, Dona Elena ise gözlerini tavana
    kaldırıyordu; sanki çatıda gizlenmiş biri vardı da onun huzurunda sessizce
    protesto ediyor, onca hataya, onca küfre tanık olsun diye çağırıyordu.
</div>
<div>
    <br/>
</div>
<div>
    Daha sonra Dona Luisa, ailesinden uzak olduğu için avutulmaya ihtiyacı
    vardır diye, gidip kapandığı odasında buluyordu onu. "Romantik" üst
    perdeden direktiflerini her zaman kabullenmiş olan ablasının karşısında
    vakarlı
</div>
<div>
</div>
<div>
    sessizliğini korumuyordu. Zavallı Dona Luisa onun Almanya'nın muazzam savaş
    gücü üstüne anlattıkları karşısında şaşalıyordu: Öyle ya, o bir büyük Alman
    vatanseverinin karısı, neredeyse ünlü bir profesörün annesi olmanın verdiği
    olanca yetkiyle konuşuyordu. Milyonlarca asker ağzından sel olup
    dökülüyordu; ardından binlerce top, canavar gibi, kule büyüklüğünde havan
    topları geçit yapıyordu. Ve bu muazzam yıkıcı güçlerin tepesinde başlı
    başına bir orduya değer bir adam yükseliyordu, her şeyi bilen, her şeye
    kadir, yakışıklı, bir ilah gibi zeki ve yanılmaz bir adam, yani imparator.
</div>
<div>
    <br/>
</div>
<div>
    — Fransızların neye çattıklarından haberleri bile yok –diye sürdürüyordu
    Dona Elena–. Ezip geçecekler onları. İki haftalık bir şey. Ağustos ayı sona
    ermeden imparator Paris'e girmiş olacak.
</div>
<div>
    <br/>
</div>
<div>
    Bayan Desnoyers etkilendiği bu kehanetleri ailesinden gizleyemiyordu.
    Chichì annesinin safdilliğine ve teyzesinin Alman taraftarlığına
    öfkeleniyordu. Büyükbabasının "aslan"ı ateşli bir savaş yanlısı olup
    çıkmıştı. Ah, keşke kadınlar da askere gidebilselerdi!.. Kendisini bir
    süvari taburuna katılmış, yine onun gibi gözü pek, etine buduna daha başka
    amazonlarla birlikte düşmana saldırırken düşlüyordu. Derken paten kayma
    zevki süvariliğini bastırıyor, Alp avcı taburuna katılmayı hayal ediyordu;
    hani şu tüfekleri omuzlarında, alpenstock'ları sağ ellerinde, ayaklarında
    uzun kayaklarla Vosges'lerin karlı yamaçlarından aşağı kayan "mavi
    şeytan"lara.
</div>
<div>
    <br/>
</div>
<div>
    Gel gelelim hükümet kadınları küçümsüyordu, savaştan onun payına düşen de
    askere giden nişanlısı René Lacour'un
</div>
<div>
</div>
<div>
    <br/>
</div>
<div>
    üniformasını hayranlıkla seyretmekti. Senatörün oğlu pek yakışıklı olmuştu
    doğrusu. Uzun boylu, sarışındı, merhume annesini anımsatan kadınsı
    inceliğiyle, nişanlısının deyişiyle René bir "şeker asker"di. Chichì bu
    savaşçının yanında sokağa çıkmaktan gurur duyuyor, üniformasının
    yakışıklılığını artırdığını düşünüyordu. Ama canını sıkan bir şey vardı ki,
    yavaş yavaş neşesinin kaçmasına neden oldu. Senatörün prensi ancak rütbesiz
    askerdi. Güçlü babası, devlete çok gerekli olan Lacour hanedanının köküne
    savaş kibrit suyu ekmesin diye onu ordunun hizmet işlerine koydurmuştu.
    Böylece oğul Lacour, Paris'ten dışarı adım atmayacaktı. Ama bu konumdaki
    bir nefer de ekmek yoğuranlardan ya da kaput onaranlardan farksızdı. Ancak
    cepheye gidecek olursa Ecole Central öğrencisi niteliğiyle ihtiyat topçu
    alayında asteğmen olabilirdi.
</div>
<div>
    <br/>
</div>
<div>
    — Aman ne iyi, Paris'te kalıyorsun! Rütbesiz olmana ne kadar seviniyorum!..
</div>
<div>
    <br/>
</div>
<div>
    Ama Chichì bunu söylerken, nişanlıları ya da kardeşleri subay olan
    arkadaşlarına imreniyordu. Öyle ya, onlar sokağa çıktıklarında yanlarında
    gelip geçenlerin dikkatini çeken, astların selam çaktıkları bir sırmalı kep
    bulunuyordu.
</div>
<div>
    <br/>
</div>
<div>
    Dona Luisa, kız kardeşinin kehanetlerinden ödü patlayarak, korkusunu
    kızıyla paylaşmayı denediğinde, Chichì öfkeden çılgına dönüyordu:
</div>
<div>
    <br/>
</div>
<div>
    — Teyzemin safsatası bunlar!.. Kocası Alman ya, neyi nasıl görmek istiyorsa
    öyle görüyor işte. Babam ondan daha fazlasını anlar; René'nin babası durumu
    daha iyi bilir. Onları ezip geçeceğiz. Hele şu iddialı Berlinli eniştemle
    bütün o sürü sepet kuzenlerime bir kötek atsınlar, öyle sevineceğim ki!..
</div>
<div>
</div>
<div>
    — Aman sus –diye sızlanıyordu annesi–. Saçmalama. Savaş baban gibi seni de
    zıvanadan çıkardı.
</div>
<div>
    <br/>
</div>
<div>
    İyi niyet dolu kadıncağız imparatoru anımsadıkça o vahşice isteklerin
    patlak vermesine şaşıyor, üzülüyordu. Barış zamanlarında Chichì'nin o adama
    belli bir hayranlığı olmuştu. "Yakışıklı –diyordu–, ama gülümsemesi çok
    sıradan." Şimdiyse tüm nefretini onun üzerinde toplamıştı. O saatte onun
    yüzünden gözyaşı döken kadınlar! Oğullarından olmuş analar, kocalarından
    olmuş kadınlar, alevler içindeki köylerde terk edilen çocuklar!.. Ah, o ne
    kötü adamdı!.. Sağ elinde eski "aslan"ın bıçağını tutuyordu, kabzası
    gümüşten, kını oymalı bir hançerdi, büyükbabası armağan etmişti, bir
    bavulda unutulmuş çocukluk anılarının arasından bulup çıkarmıştı. Kendisine
    yaklaşan ilk Almanı delik deşik edecekti. Dona Luisa onun tuvalet aynasının
    önünde silahını denediğini gördükçe dehşete düşüyordu. Artık süvari ya da
    "mavi şeytan" olmak istemiyordu. Onu kapalı bir yerde, nefret ettiği
    düşmanla karşı karşıya bıraksınlar yeterdi. Beş dakikada dünya savaşının
    sonunu getirecekti.
</div>
<div>
    <br/>
</div>
<div>
    — Kolla kendini, boche![31] –diye haykırıyordu vaziyet alarak; çiftlikteki
    işçilerin öyle yaptıklarını çocukluğunda çok görmüşlüğü vardı.
</div>
<div>
    <br/>
</div>
<div>
    Ve aşağıdan yukarıya doğru bir bıçak sallayışıyla majestelerinin
    bağırsaklarını deşiyordu. Ardından zihninde bir alkış çınlıyordu, onun
    sayesinde karabasanların en kanlısından kurtulmuş olan milyonlarca kadının
    iç çekişiydi bu, bir Judit'ti kendisi, bir Carlota Corday'dı, hayır işlemek
    için öldüren tüm kahraman kadınların özüydü. Öyle kurtarma aşkıyla yanıp
    tutuşarak, bıçak elde, hayali kıyımı
</div>
<div>
</div>
<div>
    <br/>
</div>
<div>
    sürdürüyordu. İkinci darbe! Veliaht prens bir yana yuvarlanıyordu, kellesi
    öbür yana. Yağmur gibi bıçak darbeleri! Teyzesinin anlattığı bütün o
    yenilmez generaller bağırsakları ellerinde kaçıyorlardı, arkalarından da
    kuyruklarına takılmış dalkavuk uşakları Berlinli eniştesi, o da payını
    almış olacaktı tabii... Ah, eline bir fırsat geçseydi emellerini nasıl
    gerçekleştirirdi ama!
</div>
<div>
    <br/>
</div>
<div>
    — Sen çıldırmışsın –diye itiraz ediyordu annesi–. Tımarhanelik deli
    olmuşsun. Bir küçük hanımın ağzına yakışıyor mu bu laflar?..
</div>
<div>
    <br/>
</div>
<div>
    Dona Elena da yeğeninin böyle hezeyan halinde bulup birazını işittiğinde
    gözlerini göklere kaldırıyor, bundan böyle görüşlerini artık ona
    bildirmeyip olduğu gibi ablasına saklamaya karar veriyordu.
</div>
<div>
    <br/>
</div>
<div>
    Karısı kız kardeşinden duyduklarını tekrarladığında Don Marcelo'nun öfkesi
    de başka biçim alıyordu. Hepsi yalandı, hepsi!.. Savaş mükemmel gidiyordu.
    Doğu cephesinde Fransız orduları artık ilhak edilmiş olan
    Alsace-Lorraine'in içlerinde ilerlemekteydiler.
</div>
<div>
    <br/>
</div>
<div>
    — İyi ama, Almanlar Belçika'yı istila etmediler mi? –diye soruyordu Dona
    Luisa–. Ya zavallı Belçikalıların durumu?
</div>
<div>
    <br/>
</div>
<div>
    Desnoyers öfkeyle yanıtlıyordu:
</div>
<div>
    <br/>
</div>
<div>
    — Belçika'da olan şey ihanettir... Haysiyetli insanlar arasında ihanetin
    beş paralık değeri yoktur.
</div>
<div>
    <br/>
</div>
<div>
    İyi niyetle söylüyordu bunu, sanki savaş bir düello imiş de ihanet eden
    kişi diskalifiye olurmuş, alçaklığını sürdürme olanağını kaybedermiş gibi.
    Ayrıca, Belçika'nın yiğitçe
</div>
<div>
</div>
<div>
    <br/>
</div>
<div>
    direnişi onda saçma hayaller uyandırıyordu. Belçikalıları en muhteşem
    kahramanlıklara adanmış doğaüstü insanlar olarak görüyordu... Oysa o güne
    değin bu millet hiç de dikkatini çekmemişti!.. Birkaç gün süreyle Liége'i
    kutsal bir kent olarak gördü, Almanya'nın tüm gücü onun surlarına çarpıp
    parçalanacaktı. Liége düştüğünde, sarsılmaz imanı yeni bir tutamak buldu.
    İç kesimde daha birçok Liége'ler vardı. Almanlar istedikleri kadar içeriye
    girsinlerdi; sonra bakalım kaçı dışarıya çıkabileceklerdi. Brüksel'in
    teslimi onu tedirgin etmedi. Bir açık şehir!.. Teslimi öngörülüyordu zaten;
    böylece Belçikalılar kendilerini Anvers'te daha iyi savunurlardı.
    Almanların Fransa sınırına doğru ilerlemeleri de onu telaşlandırmadı.
    Gazetelerin karmakarışık sunduğu istilanın nasıl geliştiğini baldızı yemek
    odasında haince, kestirmeden belirtiyordu, ama yine boşuna. Almanlar sınıra
    gelip dayanmışlardı bile.
</div>
<div>
    <br/>
</div>
<div>
    — E, n'olmuş yani? –diye haykırıyordu Don Marcelo–. Karşılarına dikilecek
    birini bulmaları yakındır. Joffre yollarını kesiyor bile. Bizim ordularımız
    doğuda, olmaları gerektiği yerdeydiler, asıl sınırda, evin kapısında. Gel
    gelelim korkakça ihanet yoluna sapan bir düşman bu, yüz yüze gelecek yerde
    arkadan vuruyor, hırsız gibi bahçe parmaklığından atlıyor...
</div>
<div>
    <br/>
</div>
<div>
    Ama ihaneti hiçbir işe yaramayacak. Fransızlar Belçika'ya vardılar bile,
    Almanların defterini dürecekler. Ayağımızın altında ezeceğiz onları, bir
    daha dünya barışını altüst etmesinler diye. Hem o dik bıyıklı Tanrı'nın
    belası herif var ya, bir kafese koyup Concorde Meydanı'nda âleme teşhir
    edeceğiz.
</div>
<div>
    <br/>
</div>
<div>
    Babasının laflarından cesaret bulan Chichì de ortaya atılıp o durum
    tespitine ek olarak kendince birtakım işkenceler ve
</div>
<div>
</div>
<div>
    <br/>
</div>
<div>
    aşağılamalar hayal ediyordu.
</div>
<div>
    <br/>
</div>
<div>
    Bayan von Hartrott'u en fazla sinirlendiren şey imparatoru işin içine
    katmalarıydı. Savaşın ilk günlerinde ablası onu gazetelerde ve sokaklarda
    satılan iki sayfalık eklerde çıkan karikatürlerine bakıp ağlar bulmuştu.
</div>
<div>
    <br/>
</div>
<div>
    — Öylesine mükemmel bir adam... öyle bir şövalye... öyle bir aile babası!
    Onun hiçbir suçu yok ki. Onu kışkırtanlar düşmanları.
</div>
<div>
    <br/>
</div>
<div>
    İktidar sahiplerine duyduğu tapınma, o hayran olduğu kişiye yönelik
    aşağılamalardan, kendi ailesi aşağılansa alınmayacağı kadar alınmasına yol
    açıyordu.
</div>
<div>
    <br/>
</div>
<div>
    Bir gece, yemek odasındayken, trajik suskunluğundan çıktı. Desnoyers'in bu
    kahramana yönelttiği birtakım alaylardan ötürü gözlerinden yaşlar fışkırdı.
    Öyle duygulanınca oğulları geldi aklına; hiç kuşkusuz şu sıralar istila
    ordusunda görevliydiler.
</div>
<div>
    <br/>
</div>
<div>
    Kayınbiraderi tüm düşmanların yok edilmesini diliyordu. O sivri miğferli
    barbarların teki hayatta kalmamalıydı: Lovaine'i ve daha başka kentleri
    yakıp yıkmışlar, savunmasız köylüleri, kadınları, ihtiyarları, çocukları
    kurşuna dizmişlerdi!..
</div>
<div>
    <br/>
</div>
<div>
    — Sen benim bir anne olduğumu unutuyorsun ama –diye sızlandı Bayan
    Hartrott–. Unutma ki yok edilsin dediklerinin arasında benim oğullarım da
    var.
</div>
<div>
    <br/>
</div>
<div>
    Ve hüngür hüngür ağlamaya koyuldu. Birdenbire Desnoyers kendisiyle evinde
    konuk ettiği bu kadın arasındaki uçurumu fark etti. Öfkesi aileye olan
    saygısına galebe çaldı... Oğulları için dilediği kadar ağlayabilirdi; bu
    onun hakkıydı. Ama o
</div>
<div>
</div>
<div>
    oğullar birer saldırgandılar ve bile bile kötülük etmekteydiler. Kendisini
    ilgilendiren yalnızca Belçika'nın şirin kasabalarında oturan öbür analardı:
    Birdenbire evlatlarının kurşuna dizildiğini, kızlarının ayaklar altında
    çiğnendiğini, evlerinin ateşe verildiğini görmüşlerdi.
</div>
<div>
    <br/>
</div>
<div>
    O dehşet verici olaylara değinilmesiyle sanki kendisi yeni bir hakaretle
    karşı karşıya kalmış gibi, Dona Elena daha yüksek perdeden ağlamaya
    başladı. Hepsi de yalandı işte! Kayzer harika bir adamdı, askerleri birer
    şövalyeydiler, Alman ordusu bir uygarlık ve iyilik simgesiydi. Kocası o
    orduda hizmet vermişti, oğulları saflarında ilerlemekteydiler. Oğullarını
    iyi tanırdı o: İyi terbiye almış, ellerinden hiçbir kötülük gelmeyecek
    gençlerdi onlar. Hepsi Belçikalıların iftiralarıydı, durup sükûnetle
    dinleyemezdi bunları... Derken dramatik bir havayla kendini ablasının
    kollarına bıraktı.
</div>
<div>
    <br/>
</div>
<div>
    Bay Desnoyers kendisini bu kadınla birlikte yaşamaya mahkûm eden kaderine
    lanet etti. Ailesi için bir prangaydı o!.. Sınırlar da kapanmıştı, başından
    atması olanaksızdı.
</div>
<div>
    <br/>
</div>
<div>
    — Tamam, peki –dedi–; bu konuyu bir daha açmayalım, nasıl olsa
    anlaşamayacağız. Ayrı dünyaların insanlarıyız biz. Yazık ki kendi ailenin
    yanına gitmen mümkün değil!..
</div>
<div>
    <br/>
</div>
<div>
    Ondan sonra baldızının önünde savaştan söz etmekten geri durdu. Saldırgan
    ve gürültülü coşkusunu sürdüren tek kişi Chichì'ydi. Gazetelerde idam,
    yağma, ateşe verilen şehirler, hayatını şenlendiren her şeyin kül olduğunu
    gören insanların acı içinde topluca göç etmeleri üstüne havadisler
    okudukça, hayalinde bir kez daha bıçağını sağa sola sallamak gereksinimini
    duyuyordu. Ah, o haydutlardan birini bir eline
</div>
<div>
</div>
<div>
    geçirseydi! Hayırsever insanlar neyle meşguldüler de onların hepsini birden
    yok etmiyorlardı?..
</div>
<div>
    <br/>
</div>
<div>
    Günün birinde Don Marcelo, Paris'ten dışarı adım atmaksızın savaşın
    dehşetini görmek fırsatını elde etti. Üç bin Belçikalı sığınmacı geçici
    olarak bir sirke yerleştirilmişlerdi, daha sonra illere dağıtılacaklardı.
    Desnoyers aylar önce ailesiyle birlikte gitmiş olduğu çadıra girdi. Girişte
    o zamanlar seyretmiş olduğu keyifli gösterilerin afişleri hâlâ asılı
    duruyordu.
</div>
<div>
    <br/>
</div>
<div>
    İçeride hastalıklı, sefil, üst üste yığılmış bir kalabalığın pis kokusunu
    duydu, bir cezaevini ya da hastaneyi andırıyordu. Acıdan çıldırmış ya da
    sersemlemiş insanlar gördü. Nerede olduklarını tam kavrayamıyorlardı; oraya
    nasıl varmış olduklarını bilmiyorlardı. İstilanın dehşet görüntüleri
    belleklerini olduğu gibi kaplamıştı, ondan sonra olup bitenlere yer
    bırakmamıştı. Kendi sakin köylerine miğferli adamların çığ gibi doluşmasını
    görüyordu gözleri hâlâ: Evler bir anda alevler arasında kalıyor, askerler
    kaçanların üstüne ateş ediyorlar, art arda tecavüze uğrayan kadınlar
    mahvolmuş, can çekişiyorlar, bebekler beşiklerinde kılıçtan geçiriliyor,
    insan denen hayvanın sarhoşluk ve cezasızlıkla ateşlenen her türlü
    canavarlığı sergileniyordu... Seksenlik ihtiyarlar, uygar bir milletin
    askerlerinin nasıl kadınların göğüslerini kesip kapılara çivilediklerini,
    süngüye geçirilmiş bir bebeği nasıl bir ganimet gibi ortalarda
    dolaştırdıklarını, ilkin alay ve işkenceden sonra, yaşlıları oracıkta, acı
    kaderlerinin onları çivilediği koltukta kurşuna dizdiklerini ağlaya ağlaya
    anlatıyorlardı.
</div>
<div>
</div>
<div>
    Yangınların, mitralyöz ateşlerinin önünde, nereye gittiklerini bilemeden,
    dehşetten çılgına dönmüş, kaçmış, kaçmışlardı, Hun ve Moğol istilacılarının
    önünden kaçan ortaçağ kalabalıkları gibi. Hem de o kaçış bayram eden bir
    doğanın ortasında, ayların en bereketlisinde, başaklar toprakta boy vermiş,
    ağustos göğü pırıl pırıl, kuşlar bu bereketli hasadı cıvıl cıvıl bir
    neşeyle kutlarken olmuştu.
</div>
<div>
    <br/>
</div>
<div>
    O muazzam kıyımın görüntüsü avare dolaşan kalabalıklarla tıklım tıklım dolu
    bu sirkte yeniden canlanıyordu. Çocuklar kuzu melemesini andıran seslerle
    ağlıyorlardı; erkekler çevrelerine korku dolu gözlerle bakıyorlardı; birkaç
    kadın deli gibi uluyordu. Aileler dehşet içinde kaçışırken dağılmışlardı.
    Bir kadının beş çocuğundan yalnız bir tanesi yanındaydı. Ana-babalar yalnız
    kaldıkça yitirdikleri çocuklarını yürekleri sıkışarak düşünüyorlardı.
    Onları bir daha görebilecekler miydi acaba?.. Yoksa o saatte ölmüşler
    miydi?..
</div>
<div>
    <br/>
</div>
<div>
    Don Marcelo evine dişlerini gıcırdatarak, bastonunu tehditle sallayarak
    döndü. Ah, haydutlar!.. O anda baldızının cinsiyetinin farklı olmasını
    dilemekteydi; neden sanki erkek değildi?.. Hatta keşke şimdi kocası von
    Hartrott'un şekline girebilseydi. İki bacanağın karşılaşması ne ilginç
    olurdu ya!..
</div>
<div>
    <br/>
</div>
<div>
    Savaş erkeklerin dini duygularını uyandırmış, kadınları büsbütün
    dindarlaştırmıştı. Kiliseler dolup taşıyordu. Dona Luisa gezilerini artık
    mahalledeki kiliselerle sınırlamıyordu. Olağanüstü koşulların verdiği
    cesaretle, yürüyerek Paris'in bir yanından bir yanına koşturuyor,
    Madeleine'e, Notre Dame'a ya da Montmartre'ın tepesindeki uzak Sacre
    Coeur'e gidiyordu. Dini bayramlar halk meclisleri gibi tutkulu oluyordu.
    Vaizler milletvekiline dönmüşlerdi. Vatanseverlik
</div>
<div>
</div>
<div>
    coşkusu kimi zaman vaazları alkışlarla kesiyordu. Her sabah, Bayan
    Desnoyers, gazeteleri açınca, savaş telgraflarından önce bir başka haberi
    araştırıyordu. "Acaba Monsenyör Amette bugün hangi kiliseye gidecek?"
    Sonra, kilisenin kubbeleri altında, doğaüstü bir güçten yardım dileyen
    koroya o da kendi sesini katıyordu. "Tanrım, Fransa'yı kurtar!" Vatansever
    dindarlık Sainte Geneviéve'i Tanrı'dan inayet bekleyenlerin başına
    getiriyordu. Bayan Desnoyers tüm o bayram törenlerinden imanla titreyerek
    dönüyor, Parisli azizenin Attila'nın istila orduları karşısında
    gösterdiğine benzer bir mucize bekliyordu.
</div>
<div>
    <br/>
</div>
<div>
    Dona Elena da kiliseleri ziyareti ihmal etmiyordu, ama eve en yakın
    olanları. Kayınbiraderi onu bir akşam Saint-Honore d'Eylau'ya girerken
    gördü. Tapınak inanç sahipleriyle doluydu; mihrabın üstüne Fransa ve
    müttefiklerinin bayrakları yarım ay şeklinde dizilmişti. Dua eden kalabalık
    yalnız kadınlardan oluşmuyordu. Desnoyers kendi yaşında erkekler de gördü,
    ayakta dimdik, ciddi, dudaklarını kıpırdatıyorlardı, mumların alevlerini
    yitik yıldızlar gibi yansıtan camsı gözlerini mihraba dikmişlerdi...
    Desnoyers yine imrendi...
</div>
<div>
    <br/>
</div>
<div>
    Çarpışmaları ve oğullarını düşünerek çocukluklarındaki duaları hatırlayan
    babalardı onlar. Dine her zaman kayıtsız kalmış olan Don Marcelo, birden
    iman gereği duydu. Öbürleri gibi dua etmek istedi, amacı belirsiz, sisli
    bir dua, kendisinin savunmayı bilememiş olduğu bir toprak uğruna çarpışan
    ve ölen bütün varlıkları kapsayacak bir dua.
</div>
<div>
    <br/>
</div>
<div>
    Hartrott'un karısının o insanların arasında diz çöktüğünü, sonra gözlerini
    kaldırıp bunalımlı, yalvaran bakışlarını haça diktiğini gördü. Tanrı'dan
    Alman kocasına yardım etmesini diliyordu, oysa adam o sırada belki de
    zayıfları ezmenin en
</div>
<div>
</div>
<div>
    <br/>
</div>
<div>
    etkin yordamını düzenlemek için tüm yıkıcılık yeteneklerini seferber
    etmişti; Prusya kralının subayları olan oğulları için yalvarıyordu, onlarsa
    tabancaları ellerinde, köylere, çiftliklere dalıyor, dehşete düşmüş
    kalabalıkları kovalıyor, artlarında yangın ve ölüm bırakıyorlardı. Ve bu
    dualar, barbarları durdurmakla görevli gençlere yardım dileyen
    analarınkine, trajik acıları içinde ciddi, kaskatı kesilmiş erkeklerin
    dualarına karışacaktı!..
</div>
<div>
    <br/>
</div>
<div>
    Haykırmamak için kendini tutarak kiliseden çıktı.
</div>
<div>
    <br/>
</div>
<div>
    Baldızının o insanların arasında diz çökmeye hakkı yoktu.
</div>
<div>
    <br/>
</div>
<div>
    — Onu dışarı atmalılar –diye mırıldandı öfkeyle–. Saçma sapan dualarıyla
    Tanrı'yı da şaşırtıyor.
</div>
<div>
    <br/>
</div>
<div>
    Ama, öfkesine karşın onun yanı başındaki varlığına katlanmak, aynı zamanda
    evliliğiyle edindiği ikinci milliyetin el âlemin kulağına gitmesini
    önlemeye çalışmak zorundaydı.
</div>
<div>
    <br/>
</div>
<div>
    Ailesiyle yemek salonunda toplandığında, çenesini tutmak Don Marcelo için
    işkence oluyordu. Sevgili kahramanına en ufak değinmede gözyaşlarına
    boğulup hıçkıran baldızının sinirlerini kollamak zorundaydı; kız kardeşini
    her zaman sanki bir kurbanmış gibi savunmaya hazır bekleyen karısının
    yakınmalarından da bir o kadar ürküyordu... Yani onun karakterinde bir
    erkeğin kendi evinde dilini tutmak zorunda kalması ve sözcükleri
    hafifleterek kullanması yok muydu!.. Elinden gelen tek keyifli konuşma
    askeri harekâtın havadislerini vermekti. Fransızlar Belçika'ya girmişlerdi.
    "Alman askerleri iyi bir darbe yemişler galiba." En ufak süvari
    çatışmasını, öncü kuvvetler arasındaki basit bir çarpışmayı kesin bir
    zafermiş gibi göklere çıkarıyordu. "Lorraine'de de onları önümüze katmış
    sürüyormuşuz..." Ama
</div>
<div>
</div>
<div>
    birden iyimserliklerin kaynağı kuruyuvermiş gibi oldu. Gazetelere bakılırsa
    dünyada hiçbir olağanüstü şey olmuyordu. Coşku sönmesin diye ufak tefek
    savaş öyküleri anlatmayı sürdürüyorlardı, ama ele gelir hiçbir havadis
    yoktu. Hükümet belirsiz, tumturaklı bildiriler veriyordu. Desnoyers
    telaşlandı; içgüdüsü tehlike çanlarını çalmaktaydı. "Yolunda gitmeyen bir
    şeyler var –diye düşünüyordu–; bir yerde bir zemberek kırılmış olmalı."
</div>
<div>
    <br/>
</div>
<div>
    Bu habersizlik Dona Elena'nın birden canlanmasıyla aynı zamana denk geldi.
    Kimlerle konuşuyordu acaba bu kadın? Sokağa çıktığında kimlerle
    görüşüyordu?.. Zavallı mağdur havasını elden bırakmadan, kederli bakışları,
    biraz çarpılmış ağzıyla konuşuyor ha konuşuyordu, ihanet içinde. Evinde
    konuk ettiği düşmanını dinlemek Don Marcelo için ne işkenceydi ama!..
    Fransızlar aynı anda hem Lorraine'de, hem Belçika'da bozguna uğramışlarmış.
    Bir kolordu darmadağın olmuş, çok sayıda tutsak verilmiş, çok sayıda top
    kaybedilmiş. "Yalan bunlar, Almanların abartmasıdır!" diye haykırıyordu
    Desnoyers. Chichì, Berlinli teyzesinin verdiği havadisleri saygısız kız
    kahkahalarıyla boğuyordu. "Ben ne bileyim –diyordu teyze, haince bir
    alçakgönüllülükle–; belki de doğru değildir. Ben de başkalarından duydum."
    Kayınbiraderi sinirleniyordu. Nerede duymuştu ki? Bu tür havadisleri kimden
    alıyordu acaba?..
</div>
<div>
    <br/>
</div>
<div>
    Öfkesini boşaltmak için Desnoyers düşman casuslarına, Paris'te onca Almanın
    gizlenmesine hoşgörü gösteren polisin vurdumduymazlığına sayıp döküyordu.
    Ama kendi durumu aklına gelince sesini kesiveriyordu. Öyle ya, kendisi de
    hiç istemeksizin, düşmanı evinde besleyip yaşatıyordu.
</div>
<div>
</div>
<div>
    Kabinenin düşmesi ve bir milli savunma hükümetinin kurulmasıyla vahim bir
    şeyler döndüğünü kavradı. Dona Luisa'nın telaşı, ağlayıp sızlaması da
    sinirlerini büsbütün ayaklandırdı. Kadıncağız artık kilise ziyaretlerinden
    heyecanlı kahramanlık havalarıyla dönmüyordu. Kız kardeşiyle baş başa
    yaptığı konuşmaların içine saldığı dehşeti ardından kocasına aktarmaya
    kalkışıyordu. "Her şeyi kaybetmişiz... Gerçeği bilen tek kişi Elena."
</div>
<div>
    <br/>
</div>
<div>
    Desnoyers gidip Senatör Lacour'u aradı. O bütün bakanları tanıyordu; ondan
    daha doğrusu kimse bilemezdi. "Evet, dostum –dedi adam üzüntüyle–
    Morhange'da ve Charleroi'da, doğuda ve kuzeyde iki büyük yenilgi. Düşmanlar
    Fransa topraklarını istila edecek... Ama ordumuz var gücüyle ayakta ve
    düzenli bir çekilme hareketi yapıyor. Talihimiz hâlâ değişebilir. Büyük bir
    felaket, ama her şey kaybedilmiş sayılmaz."
</div>
<div>
    <br/>
</div>
<div>
    Paris savunmasının hazırlıkları başlatılmıştı... ama biraz gecikmeli
    olarak. İstihkâmlar yeni toplarla takviye ediliyordu; barış yıllarında atış
    alanında bitivermiş kulübeler resmi yıkımın kazma darbeleri altında un ufak
    oluyordu; dış mahallelerdeki bulvarların ağaçları ufku genişletmek için
    kökünden kesiliyordu: Eski surların kapıları toprak dolu çuvallardan ve
    ağaç gövdelerinden yapılmış barikatlarla tıkanıyordu. Meraklılar çevre
    semtleri dolaşarak yeni kazılmış siperleri, dikenli telleri
    seyrediyorlardı. Boulogne Ormanı hayvan sürüleriyle doluyordu. Dağlar gibi
    yığılmış kuru yonca arasında, boğalarla koyunlar nazik çimenlerin üstünde
    öbekleniyorlardı. 1870'te çekilen yoklukların anısını belleğinde taze
    saklayan halk geçimini garantileme derdine düşmüştü. Sokakların
    aydınlatılması her gece biraz daha
</div>
<div>
</div>
<div>
    sönükleşiyordu. Buna karşılık ışıldakların kol kol ışınları gökyüzünü hiç
    durmaksızın tarıyordu. Halkın tedirginliğini bir de hava saldırısı korkusu
    artırıyordu. Ürkmüş insanlar zeplinlerden dem vuruyor, karşı konulmaz bir
    güçleri olduğunu ileri sürüyorlardı... esrarlı tehlikeler hep abartılır ya.
</div>
<div>
    <br/>
</div>
<div>
    Dona Luisa paniğe kapılmış, kocasını da serseme çeviriyordu. Adam günlerini
    sürekli bir kaygı içinde, tir tir titreyip ağlaşan karısını yüreklendirmeye
    uğraşmakla geçiriyordu. "Gelecekler Marcelo, içime doğuyor. Böyle yaşayamam
    ben. Kızımız... kızımız!" Kız kardeşi ne derse aynen inanıyordu. Kuşku
    duyduğu tek şey aralarında yeğenlerinin de bulunduğu o birliklerin
    disiplinli şövalyelerden oluştuğuydu. Belçika'da kadınlara yapılan
    zulümlerin haberleri de Elena'nın düşmanın ilerleyişi üstüne verdiği
    haberler kadar güvene değerdi. "Kızımız Marcelo...
</div>
<div>
    <br/>
</div>
<div>
    kızımız!" Gel gör ki o tedirginliğin kaynağındaki kız güçlü kuvvetli
    gençliğinin arsızlığıyla, annesini işittikçe gülüyordu. "Gelsinler bakalım
    o reziller. Suratlarını görmeyi istiyorum doğrusu." Ve sağ yumruğunu
    bıçağını kavrayıp öç almaya hazırlanır gibi sıkıyordu.
</div>
<div>
    <br/>
</div>
<div>
    Babası bu durumdan bıktı. Anıtsal otomobillerinden biri hâlâ kendisindeydi,
    yabancı bir şoför kullanabilirdi. Senatör Lacour ailenin yolculuğu için
    gereken belgeleri çıkarttı, Desnoyers de karısına itiraz kabul etmeyen bir
    tonla buyruk verdi. Biarritz'e ya da İspanya'nın kuzeyindeki yazlık
    kasabalara gideceklerdi. Hemen tüm Güney Amerikalı aileler o yönde yollara
    düşmüşlerdi. Dona Luisa karşı koyacak oldu: Kocası olmadan dünya yıkılsa
    gitmezdi. Ama Don Marcelo'nun sertçe hayır demesi tüm itirazlarını anında
    kesti. Kendisi kalacaktı. O zaman zavallı hanımcağız Pompe
</div>
<div>
</div>
<div>
    Sokağı'na koştu. Oğlu!.. Julio annesine kulak asmadı. Aksi şeytan, o da
    kalıyordu! Sonunda, görkemli otomobil güneye doğru yola koyuldu, Dona
    Luisa'yı, imparatorun o hayran olunası birliklerinden uzaklaşmayı
    memnunlukla kabul eden kız kardeşini ve savaş arkadaşlarının gittiği moda
    plajlara gezinti yapma fırsatını verdiğinden ötürü keyiflenen Chichì'yi
    götürüyordu.
</div>
<div>
    <br/>
</div>
<div>
    Don Marcelo yalnız kalmıştı. Bakır tenli kızlar hanımlarının kaçış rotasını
    trenle izlemişlerdi. Başlangıçta bu yalnızlığında ne yapacağını şaşırdı,
    yemeğini lokantada yemek, hâlâ ailesinin izlerini taşıyan ıssız, koskocaman
    odalarda geceyi geçirmek tuhaf geldi. Evin öbür katları da aynı şekilde
    boşalmıştı. Oturanların hepsi ya sessizce kaçıp giden yabancılar ya da
    savaşa kırdaki malikânelerinde yakalanmış Fransızlardı.
</div>
<div>
    <br/>
</div>
<div>
    İçgüdüsü onu gezintileri sırasında Pompe Sokağı'na kadar sürükledi, uzaktan
    stüdyonun pencerelerini gözledi. Oğlu ne yapıyordu acaba?.. Hiç kuşkusuz
    zevkli ve yararsız yaşantısını sürdürmekteydi. Onun gibi adamlar için,
    kendi bencilliğinin havailiklerinden ötesi yoktu.
</div>
<div>
    <br/>
</div>
<div>
    Desnoyers verdiği karardan memnundu. Ailesini izlese kendini bir suç
    işlemiş gibi hissederdi. Amerika'ya kaçışının anısı zaten kendisine
    yeterince azap veriyordu. "Yo, hayır, gelmeyeceklerdir –diye yineledi kendi
    kendine birçok kez, coşkunun iyimserliğiyle–. İçime doğuyor, Paris'e
    gelmeyecekler. Gelirlerse de!.." Ailesinin orada bulunmayışı onda
    gençliğindeki neşeli, umursamaz cesareti uyandırıyordu. Gerçi bu yaşında,
    bu ağrılı sızılı haliyle kırlara çıkıp çarpışamazdı, ama bir sipere sinip
    durduğu yerden tüfekle
</div>
<div>
</div>
<div>
    ateş edebilirdi, ölümden de korkmazdı. Gelsinlerdi bakalım!.. Eski bir
    borcunu ödemeyi aklına koymuş dürüst bir borçlunun hevesiyle istiyordu
    bunu.
</div>
<div>
    <br/>
</div>
<div>
    Paris sokaklarında birçok mülteciye rastladı. Fransa'nın kuzey ve doğu
    kesimlerindendiler, Almanların ilerleyişi karşısında kaçmışlardı. Acılar
    içinde, nereye gideceğini bilmeyen ve insanların merhametine sığınmaktan
    başka çaresi olmayan bu kalabalığın anlattıklarının onca en etkileyici
    olanı mal varlığına karşı saldırılardı. İdamlar ve öldürmeleri işitince,
    yumruklarını sıkıp öç almayı istiyordu. Ama komutanların izniyle yapılan
    hırsızlıklar, üstlerin buyruğuyla kitle halinde yağmalar, ardından
    çıkarılan yangınlar ona öylesine işitilmedik bir şey gibi geliyordu ki,
    sanki hayretten düşünme yeteneği felce uğramış gibi, gık diyemiyordu. Haydi
    Amerika yerlileri çalmak için savaşa girsinler, ama yasaları olan bir
    millet böylesine bir savaş yapsın!.. Mülkiyet hakkına tapan biri olarak,
    kutsal şeylerin böylesine çiğnenmesi onu çılgına çeviriyordu.
</div>
<div>
    <br/>
</div>
<div>
    Villeblanche'daki şatosu için kaygılanmaya başladı. Birden, Paris'teki
    bütün mal varlığı "tarihi malikânesi"nde biriktirdiklerinin yanında önemsiz
    kaldı. En iyi tabloları orada, loş salonları süslemekteydi; antikacıların
    elinden açık artırma savaşlarında kopardığı mobilyalar da oradaydı, tıklım
    tıklım dolu vitrinler, halılar, gümüş sofra takımları da öyle.
</div>
<div>
    <br/>
</div>
<div>
    Belleğinde eşyalarını bir bir sayıyordu, bu zihinsel envanterden bir teki
    bile kaçmıyordu. Unutmuş olduğu şeyler şimdi yeniden anılarında canlanıyor,
    onları kaybetme olasılığı pırıltılarına pırıltı katıyor, boyutlarını
    irileştiriyor, yepyeni bir değer veriyordu. Villeblanche'daki tüm
    zenginlikleri
</div>
<div>
</div>
<div>
    Desnoyers'in en çok hayran olduğu, muazzam servetinin şanı saydığı, bir
    milyonerin yapabileceği en büyük lüks gösterisi olan bir parçada
    toplanıyordu.
</div>
<div>
    <br/>
</div>
<div>
    "Altın banyo küveti –diye düşündü–. Altın küvetim var orada."
</div>
<div>
    <br/>
</div>
<div>
    Değerli madenden yapılmış o banyo küvetini bir açık artırmada satın almış,
    bunu içinde yüzdüğü bolluğun doruğuna ulaşmak saymıştı. Kökenini tam olarak
    bilemiyordu; belki prenslerin, prenseslerin eşyasıydı, belki de varlığını
    gösteriş meraklısı bir gözdenin kaprisine borçluydu. Kendisiyle ailesi
    aslan pençeleri, yunus balıkları, su perisi şekilleriyle süslü o altın
    tekneye bir söylence yakıştırmışlardı. Kuşkusuz bir krala aitti. Chichì
    ciddi ciddi Marie Antoinette'in banyosu olduğunu ileri sürüyordu. Böylece
    bütün aile Victor Hugo Bulvarı'ndaki katı öyle bir mücevheri
    yerleştiremeyecek kadar kendi halinde ve burjuva işi sayarak, onu şatoya
    götürmeye karar vermişti, müze eşyası gibi saygın, yararsız, görkemliydi...
    Şimdi düşmanlar Marne'a kadar ilerlerlerse, onca sabırla biriktirdiği bütün
    öteki zenginlikleriyle birlikte onu da alıp götürebilirler miydi?.. A, yo!
    Koleksiyoncu ruhu bunu engelleyebilmek için en büyük kahramanlıkları
    göstermeye hazırdı.
</div>
<div>
    <br/>
</div>
<div>
    Her geçen gün yeni bir kötü haber dalgasıyla geliyordu. Gazeteler pek bir
    şey yazmıyorlardı; hükümet insanı tereddütler içinde bırakan, karanlık bir
    ifadeyle konuşuyordu. Yine de gerçek, telaşlıların kötümserliğiyle,
    Paris'te gizlenmiş bulunan düşman casuslarının kotarmasıyla, gizemli
    biçimde kendine yol açıyordu. İnsanlar uğursuz havadisleri kulaktan kulağa
    fısıldıyorlardı: "Sınırı geçmişler bile..." – "Lille'e
</div>
<div>
</div>
<div>
    ulaşmışlar bile..." Günde elli kilometre hızla ilerliyorlardı. Von Kluck
    adı tanıdık gelmeye başlamıştı. İngilizlerle Fransızlar istilacıların
    çevirme hareketi karşısında geriliyorlardı. Kimileri yeni bir Sedan[32]
    bekliyordu. Desnoyers düşmanın ilerleyişini her gün Kuzey Garı'na giderek
    izliyordu. Yolcuların hareket alanı her yirmi dört saatte bir
    kısıtlanmaktaydı. Kuzeydeki belli istasyonlara bilet kesilmediğini haber
    veren anonslar oraların birbiri ardından düşman eline geçmekte olduğunu
    gösteriyordu. Vatan topraklarının küçülmesi belli bir düzenle, günde elli
    kilometre hızla gerçekleşiyordu. Saate bakarak, ilk barbarların Eyfel
    Kulesi'nin ufukta görünmesini mızraklarıyla selamlayacakları an
    bildirilebilirdi. Trenler tıklım tıklım dolu geliyordu, insanlar salkım
    saçak vagonlardan dışarıya taşar haldeydiler.
</div>
<div>
    <br/>
</div>
<div>
    Bu genel bunalım anında, Don Marcelo arkadaşı Senatör Lacour'u görmeye
    gitti, onu en işitilmedik türden bir istekle şaşırttı. Derhal şatosuna
    gitmeyi istiyordu. Herkes Paris'e kaçıyorken, o ters yönde gitme
    derdindeydi. Senatör kulaklarına inanamadı.
</div>
<div>
    <br/>
</div>
<div>
    — Siz çıldırmışsınız! –diye haykırdı–. Paris'ten çekip gitmek lazım, ama
    güneye doğru. Bakın, yalnız size söylüyorum, kimseye söylemeyin, çünkü
    sırdır. Bugün yarın gideceğiz; hepimiz gidiyoruz: Başkan, hükümet,
    meclisler. Bordeaux'ya yerleşeceğiz, 1870'teki gibi. Düşman kapıda, gün
    meselesi... hatta saat meselesi. Ne olduğunu pek bilmiyoruz, ama bütün
    haberler kötü. Ordu kararlılığını koruyor, henüz sapasağlam ayakta, ama
    geri çekiliyor... geri çekiliyor, toprak kaybediyor... İnanın bana, en
    iyisi Paris'ten çekip gitmek. Gallieni kenti savunacak, ama savunma sert ve
    acılı olacak...
</div>
<div>
    <br/>
</div>
<div>
    Paris düşse bile, bu Fransa düştü demek olmayacak. Gerekirse
</div>
<div>
</div>
<div>
    <br/>
</div>
<div>
    savaşı İspanya sınırına kadar sürdüreceğiz... Ama çok üzücü bu, çok üzücü!
</div>
<div>
    <br/>
</div>
<div>
    Ve arkadaşına Bordeaux'ya çekilirlerken onu birlikte götürmeyi önerdi, o
    anda pek az kişinin bildiği bir şeydi bu. Desnoyers başını salladı. Hayır;
    Villeblanche Şatosu'na gitmekti istediği. Mobilyalarım... mal varlığım...
    parkım, diyordu.
</div>
<div>
    <br/>
</div>
<div>
    — Ama esir alırlar sizi! –diye itiraz etti senatör–. Belki de öldürürler!
</div>
<div>
    <br/>
</div>
<div>
    Yanıtı omuz silkmek oldu. Kendi mal varlığını korumak için Almanya'nın tüm
    ordularına karşı çarpışacak gücü hissediyordu kendinde. Önemli olan
    şatosuna yerleşmekti, ondan sonra dokunsunlar bakalım ellerinden
    geliyorsa!.. Senatör mülkiyet duygusundan çılgına dönmüş olan bu burjuvaya
    şaşkınlıkla bakakaldı. Arap tacirlerini anımsadı: Genelde kendi halinde,
    barışçı insanlardır, ama Bedevi hırsızlar mallarına el sürmeye kalkıştılar
    mıydı, vahşi hayvanlar gibi dövüşüp ölürler. Tartışmanın zamanı değildi;
    her biri kendi kaderini düşünmek zorundaydı. Senatör sonunda dostunun
    isteğini kabullendi. İsteği ille de buysa, yerine getirebilirdi. Ve
    nüfuzunu kullandı, onun hemen o gece orduya yollanan bir askeri trenle yola
    çıkmasını sağladı.
</div>
<div>
    <br/>
</div>
<div>
    Bu yolculuk Don Marcelo'yu demiryollarında savaşın yol açtığı olağandışı
    hareketliliğin ortasına sürükledi. Normalde iki saat süren bir mesafeyi
    treni on dört saatte alabildi. İaşe ve mühimmat dolu yük vagonlarından
    oluşuyordu, kapıları kapalı ve mühürlüydü. Bir üçüncü mevki vagonunu trenin
    muhafızları işgal ediyordu; bir piyade birliğiydi. Bir ikinci mevki vagona
    da Desnoyers yerleşti, bu birliğe komuta eden
</div>
<div>
</div>
<div>
    teğmen ve birkaç subayla birlikte: Savaştan önce garnizonlarının bulunduğu
    köylerde seferberlik işlemlerini tamamlamış, şimdi alaylarına katılmaya
    gidiyorlardı.
</div>
<div>
    <br/>
</div>
<div>
    Tren birçok kez durdu; tıklım tıklım askerlerle dolu trenlerin ilerlemesi
    ya da mülteci kalabalıklarını yüklenmiş Paris'e dönen trenlerin geçmesi
    için yol verdi. Bu ikinciler yalnızca yük platformlarından oluşuyorlardı,
    üstlerinde kadınlar, çocuklar, ihtiyarlar, çıkınlar, bavullar ve
    eşyalarından geriye kalanı istasyona kadar taşımakta kullandıkları el
    arabalarıyla karmakarışık bir yığın halindeydiler. Birer tekerlekli kampa
    dönüşmüşlerdi, makaslarda saatlerce, bazen günlerce bekletiliyor, savaşın
    acil ihtiyaçlarını karşılayan konvoylara yol veriyorlardı. Bitmek tükenmek
    bilmeyen bu bekleyişlere alışmış kalabalık trenden taşıyor, cansız duran
    lokomotifin önüne oturuyor ya da çevredeki kırlara saçılıyordu.
</div>
<div>
    <br/>
</div>
<div>
    Önemlice istasyonlarda bütün raylar sıra sıra vagonların işgalindeydi.
    Büyük bir basınç altındaki buharlı lokomotifler hareket etmekte
    sabırsızlanarak pufluyorlardı. Öbek öbek askerler değişik trenler arasında
    duraksıyorlar, yanılıyorlar, bir vagondan inip öbürüne biniyorlardı.
    Memurlar, yorgun ama sakin, oradan oraya gidiyorlar, açıklamalar
    yapıyorlar, rehberlik ediyorlar, dağlar gibi yığılmış yüklerin
    yerleştirilmesini sağlıyorlardı. Desnoyers'in bindiği konvoydaki piyadeler,
    tekdüze muhafızlık görevine alışkın, uyukluyorlardı. Beygirlerin bakıcıları
    vagonların sürgülü kapılarını ardına kadar açmış, kenarlara oturup
    bacaklarını aşağı sarkıtmışlardı. Tren gecenin içinde, loş kırların
    ortasından ağır aksak yol alıyor, kırmızı ışıklarda durup uzun uzun düdük
    çalarak varlığını haber veriyordu. Kimi
</div>
<div>
</div>
<div>
    istasyonlarda beyazlar giymiş kızlar bekliyordu onları, göğüslerinde
    rozetler, minik bayraklar vardı. Bütün trenleri karşılayabilmek için geceli
    gündüzlü orada sırayla nöbet tutuyorlar, ellerindeki sepetlerden,
    tepsilerden askerlere ekmek, çikolata, meyve ikram ediyorlardı. Çoğu asker,
    bıkkınlıkla hayır diyor, sonunda genç kızların yüzlerindeki üzüntüyü
    görünce kabul ediyorlardı. Desnoyers bile bu vatanseverlik gösterilerinin
    saldırısına uğradı.
</div>
<div>
    <br/>
</div>
<div>
    Gecenin büyük bölümünü yol arkadaşlarıyla sohbet ederek geçirdi. Subayların
    alaylarını nerede bulacakları konusundaki bilgileri pek belirsizdi. Savaş
    harekâtı sırasında yerleri her gün değişiyordu. Ama görev anlayışıyla
    ilerlemekteydiler, kesin çarpışmaya zamanında yetişeceklerini umuyorlardı.
    Muhafız komutanı daha önce birkaç yolculuk yapmıştı ve ordunun geri
    çekildiğini tam olarak bilen tek kişiydi. Çünkü treni her seferinde daha
    kısa bir yolculuk yapıyordu. Herkesin kafası karışmış gibiydi. Geri çekiliş
    nedendi?.. Ordu birkaç bozguna uğramıştı kuşkusuz, ama sapasağlamdı ve
    olduğu yerde kalıp karşı saldırıya geçmesi gerekir diye düşünüyorlardı.
    Geri çekildikçe düşmana ilerlemesi için yolu açmış oluyorlardı. Nereye
    kadar çekileceklerdi?.. Oysa daha iki hafta önce garnizonlarında düşmana
    ölümcül darbeyi Belçika'nın hangi noktasında vuracaklarını ve sonra
    muzaffer kıtalarının Almanya'yı nerelerden istila edeceğini
    tartışmaktaydılar!..
</div>
<div>
    <br/>
</div>
<div>
    Düş kırıklığı umutların kırılması anlamına gelmiyordu. Duraksamalarının
    üstünde belirsiz, ama sağlam bir umut yükseliyordu: Başkomutan olayların
    sırrını bilen tek kişiydi. Desnoyers de onayladı, bir insana tüm güvendiği
    zamanlarda körü körüne coşkuya kapılırdı. Joffre!.. O ciddi, o sakin
</div>
<div>
</div>
<div>
    başkomutan sonunda her şeyi yerli yerine oturtacaktı. Hiç kimse onun
    şansından kuşkulanmamalıydı: Hep son sözü söyleyen adamlardandı o.
</div>
<div>
    <br/>
</div>
<div>
    Şafakta vagondan ayrıldı. "Talihiniz açık olsun." Ve belki de yakında
    kendilerini bekleyen ecellerine giden bu cesur gençlerin ellerini sıktı.
    Rastlantı sonucu yolu açık bulduğundan, tren derhal yola koyuldu, Don
    Marcelo da kendini istasyonda yapayalnız buldu. Normal zamanlarda oradan
    Villeblanche'a giden bir banliyö treni olurdu, ama personel yokluğundan
    seferler durdurulmuştu. Görevliler savaş trafiğiyle yüklü büyük hatlara
    verilmişlerdi.
</div>
<div>
    <br/>
</div>
<div>
    Yolculuğunu sürdürebilmek için bol bol para teklif ederek bir at, herhangi
    bir hayvanın çektiği basit bir araba aradı, ama boşuna. Seferberlikle en
    işe yarar şeylere el koyulmuştu, öbür taşıt araçları da korkakların
    kaçışıyla yok olmuştu. On beş kilometrelik bir yolu yürüyerek gitmek
    gerekiyordu. Yaşlı adam duraksamadı: Haydi yallah! Bembeyaz, dümdüz, tozlu
    bir yolda, sonsuza değin öylece sürüp giden tekdüze ovada yürümeye koyuldu.
    Manzaranın biteviyeliğini yer yer ağaç öbekleri, yeşil çitler ve birkaç
    çiftliğin kırmızı damları canlandırıyordu. Tarlalar kısa zaman önceki
    hasadın yanmış saplarıyla kaplıydı. Saman yığınlarının kararmaya yüz
    tutmuş, paslı altın tonuna dönmüş sarımsı konileri toprağı benekliyordu.
    Tahta çitlerin üstünde kuşlar kanatlarını çırparak şafağın çiğini
    silkeleniyorlardı.
</div>
<div>
    <br/>
</div>
<div>
    Güneşin ilk ışıkları günün sıcak olacağını haber verdi. Desnoyers
    samanlıkların çevresinde uykudan kalkan, giysilerini silkeleyip hâlâ
    uyumakta olan diğerlerini uyandıran insanların hareketlenişini gördü.
    Mültecilerdi bunlar,
</div>
<div>
</div>
<div>
    <br/>
</div>
<div>
    istasyonun yakınlarında geceyi geçirmiş, nereye gideceklerini de tam
    bilemeden bir tren gelip kendilerini uzaklara götürsün diye bekliyorlardı.
    Kimileri uzak illerden geliyordu: Topların sesini işitmişler, savaşın
    yaklaştığını görmüşlerdi, birkaç gün öyle rasgele yürümüşlerdi. Kimileri bu
    panikten etkilenmiş, onlar da kaçış yolunu tutmuşlardı, aynı dehşetleri
    yaşamaktan korkuyorlardı... Çocuklarını kucaklamış anneler gördü; ancak bir
    elleri bastonlarında, öbür elleriyle bir yakınının koluna dayanarak
    ilerleyebilen ağrılı ihtiyarlar gördü; bir el arabasına uzanmış uyuklayan,
    öylece yolculuk eden mumyaya dönmüş kocakarılar gördü. Güneşin
    yükselmesiyle bu sefiller alayı sarsak adımlarla birbirlerini arıyor,
    gecenin verdiği mahmurlukla bir önceki günün gruplarını yeniden oluşturmaya
    çabalıyorlardı. Çoğu hiç olmayan bir trenin umuduyla, belki bu yeni günde
    talihi yaver gider diye istasyona doğru yöneliyordu. Kimileri de talihleri
    başka yerde yüzlerine güler diye raylar boyunca ilerliyordu.
</div>
<div>
    <br/>
</div>
<div>
    Don Marcelo sabah boyunca yürümeyi sürdürdü. Yolun bembeyaz, dümdüz şeridi
    kendisine doğru gelen insan gruplarıyla benekleniyor, uzaktan karınca
    dizilerine benziyorlardı. Kendi tutturduğu yönde giden hiç kimseye
    rastlamadı. Herkes güneye doğru kaçıyordu, ayağında şık pabuçlar, elinde
    gezinti bastonu, başında hasır şapkasıyla giden bu şehirli beyefendiyle
    karşılaştıkça yüzlerinde bir şaşkınlık beliriyordu. Kendilerinin korkuya
    kapılıp terk ettikleri kasabaya doğru yalnız başına ilerlediğini görünce,
    onu üst makamdan biri, önemli bir kişi, hükümet üyesi falan sanıyor
    olmalıydılar.
</div>
<div>
    <br/>
</div>
<div>
    Öğleüstü, yol kıyısındaki bir tavernada bir somun ekmek, biraz peynirle bir
    şişe beyaz şarap bulabildi. Tavernanın
</div>
<div>
</div>
<div>
    sahibi cepheye gitmişti, karısı yatakta inliyordu. Anası, yarı sağır bir
    kocakarı, çevresinde torunlarıyla, kapıdan üç gündür sürekli geçen bu
    mülteci kafilesini izliyordu. "Neden kaçıyorlar, beyefendi? –diye sordu
    yolcuya–. Savaş askerlerin işi. Biz köylüyüz, kimseye zararımız yoktur,
    korkacak şeyimiz de yok."
</div>
<div>
    <br/>
</div>
<div>
    Dört saat sonra, Marne Vadisi'ni oluşturan yamaçlardan birini inince,
    uzaktan kilisesini çevreleyen damlarla Villeblanche'ı gördü, bir koruluktan
    şatosunun kulelerini taçlandıran arduaz külahlar yükseliyordu.
</div>
<div>
    <br/>
</div>
<div>
    Kasabanın sokakları ıssızdı. Yalnız meydanın çevresinde, başka yazların
    sakin akşamlarında olduğu gibi birkaç kadın oturmuştu. Halkın yarısı
    kaçmıştı; diğer yarısı da alışkanlıklarına uyarak evlerinde kalmış, körü
    körüne bir iyimserlikle kendini aldatıyordu. Eğer Prusyalılar gelecek
    olurlarsa, onlara ne yaparlardı ki?.. Hiç direnmeye kalkışmaksızın
    buyruklarına uyacaklardı, itaat eden bir halka ceza verilemez ki... Her şey
    atalarının yapmış oldukları, bu zamana kadar hiç ayrılmadıkları
    evceğizlerini kaybetmekten ehvendi.
</div>
<div>
    <br/>
</div>
<div>
    Meydanda öbeklenmiş belediye başkanıyla köyün başlıca sakinlerini gördü.
    Hepsi de, kadınlar gibi, şato sahibine şaşkınlıkla baktılar. Görüp
    görebilecekleri en beklenmedik şeydi. Herkes kalkmış Paris'e kaçmışken bu
    Parisli onların yanına, kaderlerini paylaşmaya geliyordu. Güvensiz kır
    insanlarının sert kabuğunda bir sevgi gülümseyişi, bir sevecenlik bakışı
    belirir gibi oldu. Aslında Desnoyers'in tüm kasabayla ilişkileri uzun
    zamandır bozulmuştu. Mülkiyet işlerinde hiç hoşgörü göstermeksizin,
    haklarını kabaca
</div>
<div>
</div>
<div>
    savunuyordu. Nice kez belediye başkanını mahkemeye vermekten, kasaba
    halkının yarısını hapse göndermekten söz etmişti, düşmanları da hileyle
    topraklarını istila ederek, av hayvanlarını öldürerek, ipe sapa gelmez adli
    tedbir istekleri ve davalarla canından bezdirerek karşılık veriyorlardı...
</div>
<div>
    Belediyeye olan nefreti onu papazla yakınlaştırmıştı, çünkü adam belediye
    başkanına karşıydı. Gel gelelim kiliseyle ilişkileri de devletle çekişmesi
    kadar verimsiz olmuştu. Papaz babacan biriydi, Desnoyers onu fizik olarak
    biraz Renan'a[33] benzetiyordu, tek derdi kendisinden yoksullar için para
    koparmaktı, hayırseverlik cüretini onun mülkünün çevresinde dönüp
    dolaşanlara özür bulmaya kadar vardırmıştı.
</div>
<div>
    <br/>
</div>
<div>
    Daha bir ay önceki mücadeleleri şimdi ne denli uzak geliyordu kendisine!..
    Rahibin, evinden çıkmış kiliseye yönelirken, belediye başkanıyla
    karşılaştığında dostça bir gülümsemeyle selam verdiğini görünce pek hayret
    etti milyoner.
</div>
<div>
    <br/>
</div>
<div>
    Yıllar yılı düşmanca bir sessizliğe gömülmüşken, 1 Ağustos akşamı kilisenin
    çan kulesinin dibinde karşılaşmışlardı. Tarlalardakilere seferberliği
    bildirmek için var gücüyle çalıyordu çanlar. İki düşman, içgüdüsel bir
    davranışla, el sıkışmışlardı. Hepimiz Fransızız! Nefret edilen şato sahibi
    de bu sevgi birliğiyle karşılandı. Sağına soluna selamlar vermek, pütürlü
    elleri sıkmak zorunda kaldı. İnsanlar arkasından sıcak duygularla sözlerini
    geri alıyorlardı. "İyi adammış, huyu sert, ama başka kusuru yok..." Böylece
    Bay Desnoyers birkaç dakikalığına, popüler olmanın hoş ortamını tattı.
</div>
<div>
    <br/>
</div>
<div>
    Şatosuna ulaştığında, kendisini bitkin düşüren, bacaklarını titreten
    yürüyüşün amacına hak verdi. Parkı gözüne hiç bu
</div>
<div>
</div>
<div>
    <br/>
</div>
<div>
    yaz akşamında olduğu kadar geniş ve görkemli görünmemişti; durgun suların
    üstünde yansımalarıyla ikileşmiş usulca kayan kuğular hiç bu kadar beyaz
    olmamışlardı; hendeklerin yemyeşil aynasının tersine yansıttığı
    görüntüsüyle, yapı hiç böylesine soylu durmamıştı. Derhal büyük baş
    hayvanlarının durduğu ahırlara göz atmak gereksinimini duydu; sonra gidip
    boşalmış at ahırlarına baktı. Seferberlik en iyi katırlarını alıp
    götürmüştü. Personel de yok olmuştu. Kâhya ile adamların çoğu cepheye
    gitmişlerdi. Bütün şatoda kala kala kapıcı kalmıştı: Ellisini geçmiş, kalp
    hastası bir adamcağızdı, yanında karısıyla kızından oluşan ailesi vardı.
    Üçü ineklerin yemliklerini dolduruyorlar, akşamdan akşama hayvanların
    unutulmuş memelerini sağıyorlardı.
</div>
<div>
    <br/>
</div>
<div>
    Şatonun içinde, onu oraya kadar sürükleyen kararı vermiş olduğundan ötürü
    kendi kendisini kutladı. Bu zenginlikleri nasıl terk edebilirdi ki!..
    Tabloları, vitrinleri, mobilyaları, ağır perdeleri seyretti: Hepsi batan
    günün ışığında bir altın parıltısı saçıyordu, Desnoyers yüreğinde
    mülkiyetin gururunu duydu. Bu gurur ona saçma, gerçekle ilişkisi olmayan
    bir cesaret verdi, kendisi sanki bir başka gezegenden gelmiş devasa bir
    yaratıktı da, çevresindeki tüm insanlık ayaklarıyla ezebileceği bir karınca
    sürüsüydü. Varsın gelsinlerdi düşmanlar! Kendini hepsinden koruyacak kadar
    güçlü hissediyordu... Sonra, bu yiğitlik hezeyanının nedeni yok oluverince,
    yine bir o kadar temelsiz bir iyimserlikle sakinleşmeye çalıştı.
    Gelmeyeceklerdi. Nedenini bilmiyordu, ama içine doğuyordu: Düşmanlar oraya
    kadar gelmeyeceklerdi.
</div>
<div>
    <br/>
</div>
<div>
    Ertesi sabahı parkın arkasında oluşturduğu yapay çayırları dolaşmakla
    geçirdi, adamlarının gidişinden sonra bakımsız kalmış olmalarına yakındı,
    kurumaya başlamış meraları
</div>
<div>
</div>
<div>
    sulamak için arkların kapılarını açmaya çabaladı. Asma kütükleri
    dayandıkları telleri coşkun filizlerle sarmışlardı. Kocaman üzümlerin
    olgunlaşmaya hazır üçgen biçimi salkımları yaprakların arasından başlarını
    uzatıyorlardı. Ah, bu serveti kim toplayacaktı!..
</div>
<div>
    <br/>
</div>
<div>
    İkindi vakti kasabada olağandışı bir hareketlilik fark etti. Kapıcının kızı
    Georgette haberi getirdi: Ana caddeden kocaman otomobiller geçiyordu, çok
    çok otomobiller, bir de Fransız askerleri, çok çok askerler. Az sonra
    şatonun yanında, Marne Köprüsü'ne bağlanan karayolunda geçit resmi başladı.
    Kemikleşmiş toz ve sıçramış çamur tabakasının altında eski firma adları
    hâlâ okunan kapalı ya da açık kamyonlardı bunlar. Çoğu Paris şirketlerinin
    adlarıydı; bazılarında ise taşra kuruluşlarının adları okunuyordu.
    Seferberlik dolayısıyla el koyulmuş olan bu ticari araçların yanında kamu
    taşımacılığından gelme araçlar vardı; Desnoyers'e kalabalık arasında
    tanıdık yüzler görüyormuş gibi geldi. Tepelerinde hâlâ eski parkurlarının
    adları yazılı olan otobüslerdi bunlar: Madeleine-Bastille, Passy-Bourse vb.
    Belki de kendi bu otobüslere birçok kez binmişti, şimdi boyaları dökülmüş,
    yirmi günlük yoğun etkinlikten eskimiş, kaportaları yamru yumru olmuş,
    demirleri bükülmüştü, içleri dışlarına çıkmış, kevgir gibi delik deşik
    olmuşlardı.
</div>
<div>
    <br/>
</div>
<div>
    Kimi arabaların üstünde ortaları kızıl haçlı beyaz daireler vardı;
    öbürlerinde ancak askeri idarenin sırlarını bilenlerin anlayabileceği
    harfler ve sayılar. Yeni ve güçlü olarak yalnız motorları kalmış bütün bu
    araçlarda askerler gördü, birçok asker, ama hepsi de yaralıydı, başları,
    bacakları sargılar içindeydi, uzamış sakalların büsbütün trajik bir hava
    verdiği solgun yüzler, sabit bakan ateşli gözler, acı bir haykırışla
</div>
<div>
</div>
<div>
    taşlaşıp kalmış gibi açılmış ağızlar. Doktorlar ve erkek hastabakıcılar bu
    konvoyun birkaç arabasını dolduruyordu. Birkaç atlı birlik muhafızlık
    ediyordu. Atların ve otomobillerin bu ağır ilerleyişi arasında yürüyen
    asker öbekleri vardı, kaputlarının önü açık ya da pelerin gibi omuzlarına
    atılmıştı; yürüyebilen, şakalaşıp şarkı söyleyen yaralılar, kiminin bir
    kolu sarılıp boynuna asılmıştı, kimilerinin başı sarılı, sargıların
    arasından alttaki kanın lekesi görünüyordu.
</div>
<div>
    <br/>
</div>
<div>
    Milyoner onlar için bir şeyler yapmak istedi; ama birkaç şişe şarabı,
    birkaç somun ekmeği, eline geçirdiği ilk şeyi dağıtmak istediğinde, bir
    doktor araya girdi, sanki bir suç işliyormuş gibi azarladı onu. Armağanları
    onlara büyük zarar verebilirmiş. Böylece elinden hiçbir şey gelmeksizin,
    üzüntü içinde yolun kenarında kalakaldı, bu acılı konvoyu gözleriyle
    izledi... Gece bastırdığında artık geçit yapan yaralılarla dolu araçlar
    değildi. Yüzlerce kamyon gördü, bazıları patlayıcı maddelerin gerektirdiği
    ihtiyatla sımsıkı kapatılmışlardı; ötekilerde küflü yiyecek kokusu saçan
    paketlerle kasalar vardı. Ardından büyük öküz sürüleri geldi, yol
    daraldıkça bir araya toplaşıyor, asker kepli çobanların değnekleri ve
    haykırışlarıyla ilerliyorlardı.
</div>
<div>
    <br/>
</div>
<div>
    Geceyi düşünceler içinde, uykusuz geçirdi. Paris'tekilerin söyledikleri,
    ama çoğu kişinin inanmak istemediği geri çekilişti bu; çekilme hareketi
    buraya kadar varmıştı, belirsizlik içinde öylece sürüyordu, sınırının ne
    olacağını kimse bilmiyordu. İyimserliği ona gerçeğe uymayan bir umut
    fısıldadı. Belki de bu çekiliş yalnızca hastaneleri, levazımı falan, yani
    ordunun gerisindeki şeyleri kapsıyordu. Birlikler daha rahat hareket
    edebilmek için engellerinden kurtulmak
</div>
<div>
</div>
<div>
    istemişlerdi ve onları demiryolundan ve karayolundan uzaklara
    gönderiyorlardı. Öyle olmalıydı. Gece boyunca kesilmeyen gürültülerin hep
    akşamüstü gördüğü türden, yaralılarla, mühimmatla, iaşeyle dolu araçlardan
    geldiğini düşünmek istedi.
</div>
<div>
    <br/>
</div>
<div>
    Tan ağarırken, yorgunluktan uyuyakaldı, uyandığında gün iyice ışımıştı. İlk
    iş karayoluna baktı. İnsanlarla ve tekerlekli bir şeyler çeken beygirlerle
    doluydu. Ama bu insanların tüfekleri vardı, birlikler, alaylar
    oluşturuyorlardı. Hayvanların çektiği top bataryalarıydı. Orduydu bu...
    geri çekilen ordu.
</div>
<div>
    <br/>
</div>
<div>
    Desnoyers gördüğü gerçeğe inanabilmek için yol kenarına koştu.
</div>
<div>
    <br/>
</div>
<div>
    Eyvah! Bunlar Paris garlarından yola çıktıklarını gördüğüne benzer
    birliklerdi... ama görünümleri ne kadar farklıydı. Lacivert kaputlar
    sararmış, lime lime olmuştu; kırmızı pantolonlar iyi pişmemiş tuğla rengine
    dönüşüp ağarmıştı; postallar desen birer çamur güllesiydi. Suratlara vahşi
    bir ifade yerleşmişti, tüm kırışıklıkları ve çukurları toz ve terden yol
    yol olmuştu, yeni uzamış sakalları diken dikendi. Bu yüzlerde mola vermek,
    ölerek ya da öldürerek, oracıkta sonsuza değin kalmak, ne olursa olsun bir
    adım daha atmamak isteği okunuyordu. Yürüyorlar... yürüyorlar...
</div>
<div>
    <br/>
</div>
<div>
    yürüyorlardı. Bazı yürüyüşleri otuz saat sürmüştü. Düşman izlerini
    sürüyordu, emir yürümekti, çarpışmak değil, adımlarının hızıyla istilacının
    arkadan sarma girişiminden kurtulmaktı. Komutanları adamlarının ruh halini
    tahmin ediyorlardı. Hayatlarını feda etmelerini isteyebilirlerdi onlardan,
    ama gece gündüz, düşmandan hep kaçarak yürümelerini emretmek, hem de
    kendilerini yenilmiş
</div>
<div>
</div>
<div>
    saymazlarken, içlerinde yiğitliğin anası olan vahşi bir öfkenin
    homurdandığını duyarken!.. İnsanı mahveden, muazzam bir yürüyüş, hem de
    birkaç güncüğe sığmış, ne için peki?.. Onlardan fazla bir şey bilmeyen
    üstleri, sanki bir sır bilirmiş gibi onlara gözleriyle yanıt veriyorlardı:
    "Haydi cesaret! Biraz daha dayanın... Yakında bitecek."
</div>
<div>
    <br/>
</div>
<div>
    Gücü kuvveti yerinde, ama düş gücünden yoksun olan hayvanlar insanlar kadar
    dayanamıyorlardı. Perişan düşmüşlerdi. Geçen ayın başlarında, Paris'teki
    geçitlerde görmüş olduğu güçlü, tüyleri pırıl pırıl hayvanlar bunlar mıydı?
    Yirmi günlük bir sefer onları ihtiyarlatmış, tüketmişti. Donuk bakışlarıyla
    merhamet dilenir gibiydiler. Zayıflamışlar, sıskalıktan bir deri bir kemik
    kalmışlardı, gözleri yuvalarından fırlamıştı. Koşumları yerinden oynadıkça
    tüyleri dökülmüş, kemiklerine kadar yüzülmüş kanlı derileri ortaya
    çıkıyordu. Can havliyle, son güçlerini toparlayarak ilerliyorlardı, sanki
    insanların gerekçeleri onların karanlık içgüdülerini yönetiyormuş gibiydi.
    Bazıları daha fazla dayanamayarak oldukları yere çöküyorlar, çile
    arkadaşlarını yalnız bırakıyorlardı. Desnoyers, topçuların onları çarçabuk
    koşumlarından çözdüklerini, başlarından çekerek, trafiği engellemesinler
    diye bir kenara aldıklarını gördü. O zamana kadar koşumların altında
    gizlenmiş iskeletsi sıskalıkları gözler önüne serilmiş, oracıkta
    kalakalıyorlardı, kaskatı kesilmiş bacaklar, camsı gözleri sabit bakışlarla
    hüzünlü leşlerine koşuşan ilk sineklerin vızıldamasını seyrediyordu.
</div>
<div>
    <br/>
</div>
<div>
    Gri boyalı toplar, çeşit çeşit top arabaları; Don Marcelo hepsini tertemiz,
    pırıl pırıl halleriyle görmüştü; en eski çağlardan beri erkekler silahları
    kadınların ev eşyalarına gösterdiklerinden daha büyük bir titizlikle,
    özenle parlatır.
</div>
<div>
</div>
<div>
    Şimdiyse her şey pislik içinde görünüyordu, ölçüsüz kullanımdan ötürü kabuk
    bağlamış, çaresiz bir bakımsızlık içindeydi: Çamurdan ötürü tekerleklerin
    dış kısımları çarpılmış, madeni patlamaların buharıyla kararmış, gri
    boyalar nemden lekelenmişti.
</div>
<div>
    <br/>
</div>
<div>
    Bu geçidin ara verdiği noktalarda, bir top bataryasıyla bir alayın arasına
    açılan ayraçlarda, köylü kalabalıkları koşuşuyordu; yerlerinden kopmuş,
    çekilen orduyu izleyen bir sefiller alayı. Yeni bir birlik ilerleyince
    karayolundan çıkıyor, yürüyüşü kırların ortasından sürdürüyorlardı. Derken
    birliklerin arasında biraz açıklık kalınca, yine hemen karayolunun
    bembeyaz, tekdüze şeridine geri dönüyorlardı. Üstlerine eşyalar ve çocuklar
    yığılmış arabaları iten analardı bunlar; handiyse sürüklenerek ilerleyen
    hastalardı; torunlarının sırtladığı seksenlik ihtiyarlardı; kucaklarında
    çocuklarla büyükbabalardı; torunları eteklerine sessiz hayvan yavrucukları
    gibi yapışmış ninelerdi.
</div>
<div>
    <br/>
</div>
<div>
    Bu noktada kimse şato sahibinin cömertliğine itiraz etmedi. Bütün mahzeni
    karayoluna doğru taştı sanki. Son bağ bozumunun ürünüyle dolu fıçılar
    yuvarlanarak gitti, askerler palaskalarından sarkan mataraları kırmızı
    şarapla doldurdular. Ardından şişelenmiş şarap tarih sırasıyla ortaya
    çıktı, durmadan geçen bu insan selinin ortasında anında kayboluyordu.
    Desnoyers cömertliğinin etkilerini gururla seyretti. Vahşileşmiş çehrelerde
    yeniden bir gülümseme beliriyordu; Fransız usulü şakalar saftan safa
    dolaşıyordu; gruplar uzaklaşırken şarkı söylemeye başlıyorlardı.
</div>
<div>
    <br/>
</div>
<div>
    Sonra kendini kasaba meydanında, yeniden yürüyüş koluna katılmadan önce
    atlarına kısa bir mola veren birkaç subayın
</div>
<div>
</div>
<div>
    ortasında buldu. Alınları kırışmış, üzüntülü bakışlarla, kendileri için
    anlaşılmaz olan bu geri çekilişten söz ediyorlardı. Birkaç gün önce,
    Guisa'da, kendilerini izleyen düşmanı bozguna uğratmışlardı. Buna karşın
    sert ve kesin bir emre uyarak geri çekilmekteydiler. "Anlamıyoruz... –
    diyorlardı–. Anlamıyoruz." Düzenli, disiplinli asker dalgası çarpışmak
    istedikleri halde geri çekilmek zorunda olan bu insanları sürüklemekteydi.
    Hepsi aynı zalim kuşku içindeydiler: "Anlamıyoruz." Bu kuşku dur durak
    bilmeyen bu yürüyüşü daha da acılı bir hale sokuyordu; ancak pek kısa
    molalarla kesilerek, gece gündüz süren bir yürüyüştü, birlik komutanları
    her an ordunun kalanından kopuk kalma korkusu içinde, telaşlıydılar. "Biraz
    daha gayret evlatlarım. Cesaret! Yakında dinleneceğiz." Bu geri çekiliş
    hareketinde alaylar yüzlerce kilometre gidiyorlardı. Desnoyers'in gördüğü
    onların sadece biriydi. Aynı saatte daha başka birçok alaylar, aynı
    çekilişi uygulamaktaydılar, tüm Fransa'nın genişliğinin yarısı kadar bir
    alan. Tüm alaylar, aynı şekilde, cesaretleri kırılmış, itaat ediyorlardı,
    askerler de hiç kuşkusuz subayların söylediğini tekrarlıyorlardı:
    "Anlamıyoruz... Anlamıyoruz."
</div>
<div>
    <br/>
</div>
<div>
    Don Marcelo da birden bu askerlerin üzüntü ve şaşkınlığını duydu. O da
    anlamıyordu. Ortada olanı, herkesin görebildiği şeyi gördü: Almanlar inatçı
    bir direnişle karşılaşmadan topraklarını istila etmekteydiler; hiç durmadan
    geri çekilen bir ordunun arkasından koskoca bölgeler, kentler, kasabalar,
    kalabalıklar düşman eline kalıyordu. Patlayan bir balon gibi, coşkusu bir
    anda söndü. Eski kötümserliği yeniden ortaya çıktı. Birlikler enerjik ve
    disiplinli davranıyorlardı; ama neredeyse hiç çarpışmadan geri
    çekiliyorlarsa, sert bir emre uyarak topraklarını savunamıyorlarsa, neye
    yarardı bu?
</div>
<div>
</div>
<div>
    "1870'tekinin aynı," diye düşündü. Dışarıdan bakıldığında daha düzenliydi,
    ama sonuç değişmeyecekti.
</div>
<div>
    <br/>
</div>
<div>
    Hüznüne hayır diyen bir yankı gibi, bir köylüyle konuşan bir askerin sesini
    işitti:
</div>
<div>
    <br/>
</div>
<div>
    — Geri çekiliyoruz, ama bu Almanlara daha büyük bir güçle saldırmak
    içindir. Joffre dede kendi seçtiği yerde ve saatte günlerini gösterecektir
    onlara.
</div>
<div>
    <br/>
</div>
<div>
    Desnoyers generalin adını işitince cesaretlendi. Kim bilir, belki de bitmez
    tükenmez, moral bozucu yürüyüşler boyunca inancını korumuş olan bu
    nefercik, mantıklı, kılı kırk yaran subaylardan daha yakındı gerçeğe.
</div>
<div>
    <br/>
</div>
<div>
    Günün kalan kısmını kolordunun son birliklerine armağanlar sunmakla
    geçirdi. Şarap mahzeni boşalmaktaydı. Şatonun bodrumunda depolanmış
    binlerce şişenin tarih sırasıyla dağıtılması sürüyordu. Gece bastırdığında
    dermansız görünen adamlara sundukları uzun yılların tozuyla kaplanmış
    şişeler oldu. Geçen birlikler artık daha hüzünlü bir yorgunluk ve
    yıpranmışlık görüntüsü sergiliyordu. En geri kalmışlar geçiyordu;
    postallarının içinde cılk yara olmuş ayaklarını güçsüzce sürüklüyorlardı.
    İçlerinden bazıları bu azaptan kurtulmanın yolunu bulmuşlar, yalınayak
    yürüyorlardı; ağır postalları bir omuzlarından sarkıyordu, artlarında yerde
    kanlı izler bırakıyorlardı. Ama öldürücü bir yorgunluktan perişan olmuş bu
    askerlerin hepsi yakınlarındaki düşmanı düşünerek, silah ve teçhizatlarını
    koruyorlardı.
</div>
<div>
    <br/>
</div>
<div>
    Desnoyers'in cömertliği birçoğunu şaşırttı. Vatan sathını geçerken
    üreticilerin bencilliğiyle mücadele etmek zorunda kalmaya alışkındılar. Hiç
    kimse onlara hiçbir şey ikram
</div>
<div>
</div>
<div>
    etmemişti. Tehlike korkusuyla kır halkı yiyeceklerini saklıyor, onlar için
    çarpışan yurttaşlarına en ufak yardım elini uzatmıyorlardı.
</div>
<div>
    <br/>
</div>
<div>
    Milyoner bu ikinci geceyi satıcılarının iddia ettiğine göre IV. Henri'nin
    kullanmış olduğu görkemli sütunlu-tenteli yatağında rahatsız geçirdi. Artık
    birliklerin geçişi sürekli değildi. Ara sıra tek başına bir alay, bir top
    bataryası, bir süvari birliği, geri çekiliş hareketini korumak üzere kasaba
    yakınlarında kalan son artçı kuvvetler geçiyordu. Bu gürültülü geçitleri
    izleyen derin sessizlik, içinde bir kuşku ve tedirginlik duygusu uyandırdı.
    Silahlı kalabalık çekiliyorken, kendisi ne yapıyordu burada? Kalmak
    çılgınlık olmuyor muydu?.. Ama hemen şatodaki tüm zenginlikleri aklına
    geliyordu. Ah, onları alıp götürebilseydi!.. Olanaksızdı bu, ne zaman
    vardı, ne araç. Ayrıca bu inatçılığıyla kaçmayı utanç verici bir şey gibi
    görüyordu. "Başlanan iş tamamlanmalı," diye yineledi kafasında. Bu
    yolculuğu mallarını korumak için yapmıştı, şimdi tehlike belirince kaçmak
    olmazdı.
</div>
<div>
    <br/>
</div>
<div>
    Ertesi sabah kasabaya indiğinde pek az asker gördü. Yalnız bir süvari
    taburu geri çekilişin son kalıntılarını korumak üzere kasabanın dışında
    duruyordu. Atlılar bölük bölük koruluklarda koşuşturuyor, yavaş gidenleri
    itekliyor, düşman öncülerini oyalıyorlardı. Desnoyers kasabanın çıkışına
    kadar gitti. Askerler caddeye arabalar ve mobilyalarla bir barikat
    kurmuşlardı. Tüfek elde, bu barikatın ardından ağaçlarla kaplı iki tepenin
    arasından ıssız uzanan bembeyaz karayolu şeridini gözlüyorlardı. Arada bir
    tek tük tüfek atışları işitiliyordu, kamçı şaklaması gibi. "Bizimkilerdir,"
    diyordu piyadeler. Düşman öncülerine silah atan son artçılardı. Süvarilerin
    görevi artçı olarak düşmanla sıcak teması sağlamak, sürekli
</div>
<div>
</div>
<div>
    bir direniş göstermek, yürüyüş kolunun yanlarına sızmaya çalışan Alman
    bölüklerini geri püskürtmekti.
</div>
<div>
    <br/>
</div>
<div>
    Desnoyers en ağırdan almış olan piyade birliklerinin karayolundan gelişini
    gördü. Yürüyorlar denemezdi; daha çok sürükleniyor gibiydiler, ilerlemeye
    kesin kararlıydılar, ama bacakları tutmaz olmuş, ayakları kan içindeydi.
    Yorgunluktan perişan, bir an yolun kenarına oturmuş, sırt çantasının
    ağırlığı olmadan soluk almaya, ayaklarını postalların işkencesinden
    çıkarmaya, terlerini silmeye çalışmışlar, ama yeniden yürümeye
    kalkıştıklarında yerlerinden kalkamamışlardı. Bedenleri kurşun gibi
    ağırlaşmıştı. Yorgunluktan felce uğramışlardı sanki. Ordunun kalan kısmının
    düşsel bir geçit gibi geçip gittiğini görüyorlardı; alaylar, alaylar, top
    bataryaları, beygir sürüleri. Sonra sessizlik, gece, korkunç karabasanlarla
    sarsılarak tozların, taşların üzerinde uyumak. Tan ağarırken geri çekilişin
    kalıntılarını toparlayarak araziyi araştıran süvari taburları tarafından
    uyandırılmışlardı. Ah, yerlerinden kımıldayamamışlardı! Piyadeler, silah
    elde, onları canlandırmak için tehdide başvurmuşlardı. Ancak düşmanın
    yakında olduğu, kendilerini tutsak alabileceği düşüncesi bir an için onlara
    güç vermişti. Sendeleyerek, ayaklarını sürüyerek, tüfeklerine baston gibi
    dayanarak ayağa kalkabilmişlerdi.
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    Bu insanların çoğu bir saatte yaşlanmış gençlerdi, hasta gibi yürüyorlardı.
    Zavallılar! Çok uzağa gidemeyecekti. Niyetleri yola devam etmek, geçen
    orduya katılmaktı; ama kasabaya girdiklerinde evlere yalvaran gözlerle
    bakıyorlar, içeri girmek istiyorlardı; öylesine bir dinlenme
    gereksinimindeydiler ki düşmanın enselerinde olduğunu unutuyorlardı.
</div>
<div>
</div>
<div>
    Villeblanche, ordunun geçişinden öncekine kıyasla büsbütün tenhalaşmıştı.
    Bir gece önce, halkının bir bölümü ordunun çekilişini izleyen kalabalığın
    korkusundan etkilenerek kaçmıştı. Belediye başkanıyla papaz kalmışlardı.
    Şato sahibiyle beklenmedik gelişinden ötürü barışmış olan, cömertçe
    ikramlarından ötürü kendisine hayranlık duyan başkan yaklaşıp bir haber
    verdi: Mühendisler Marne Nehri üzerindeki köprüyü mayınlıyorlardı. Havaya
    uçurmak için piyadelerin geri çekilmesini bekliyorlardı. Yani o da gitmek
    istiyorsa henüz vakti vardı.
</div>
<div>
    <br/>
</div>
<div>
    Desnoyers bir kez daha kararsız kaldı. Orada kalmak çılgınlıktı. Ancak
    koruluğa bir göz atıp ağaçların üstünde şatonun kulelerinin yükseldiğini
    görünce kuşkuları son buldu. Hayır, hayır... "Başlanan iş bitirilmeli."
</div>
<div>
    <br/>
</div>
<div>
    Son artçı bölükleri ormanın şurasından burasından çıkmış geliyorlardı.
    Sanki üzülerek çekiliyorlarmış gibi, atlarını rahvan yürütüyorlardı.
    Tüfekleri ellerinde, artlarına bakıyorlardı, durup ateş etmeye hazırdılar.
    Barikatı tutmuş olanlar atlarına binmişlerdi bile. Tabur yeniden
    toparlandı, subayların sesleri çınladı, tokuşan madenlerin şakırtısı
    arasında tırısa kalkmış atlar Don Marcelo'nun arkasından uzaklaştılar.
</div>
<div>
    <br/>
</div>
<div>
    O ise barikatın yanında kalakaldı, sanki dünya birden yıkılıvermiş gibi
    yoğun bir sessizlik oldu. Sahipleri kaçtığı için ortada kalmış iki köpek
    çevresinde dolanıp onu kokluyor, kendilerini korusun diye yalvarıyorlardı.
    Binlerce kişinin basıp ezdiği bu toprakta aradıkları izi bulmaları artık
    olanaksızdı. Aç bir kedi ortalığı istila etmeye başlayan kuşları
    gözetliyordu; kuşlar çekingen kanat çırpışlarla askerlerin
</div>
<div>
</div>
<div>
    <br/>
</div>
<div>
    atlarından kalan gübreleri yiyecek arayarak gagalıyorlardı. Sahipsiz bir
    tavuk da koşup o ana değin ağaçlarda ve çatılarda saklanmış duran bu
    kanatlı hırsızların şölenine ortak oldu. Sessizlik ağaç yapraklarının
    hışırtısını, böceklerin vızıltısını, yaz güneşinde kavrulan toprağın
    soluğunu yeniden ortaya çıkarıyordu; silahlı insanların ağırlığı altında
    korkuyla sinmiş doğanın sesleriydi onlar.
</div>
<div>
    <br/>
</div>
<div>
    Desnoyers zamanın geçişinin tam olarak bilincine varamıyordu. Daha önce
    olup biten her şeyi bir karabasan sandı. Çevresini saran dinginlik tanık
    olduğu olayları inanılmaz kıldı.
</div>
<div>
    <br/>
</div>
<div>
    Birdenbire yolun ta ucunda, yokuşun tepesinde, beyaz şeridin ufka kavuştuğu
    noktada bir şeylerin kıpırdadığını gördü. İki süvariydi bunlar, bir oyuncak
    kutusundan kaçmışa benzeyen iki kurşun asker. Yanında bir dürbün
    getirmişti, arazisine girenleri izlemekte kullanırdı onu, gözüne tutup
    baktı. Yeşilimsi gri üniforma giymiş iki atlıydılar, mızrakları vardı,
    miğferlerinin tepesinde sivri bir parça... Onlar! Kuşkuya yer kalmamıştı:
    İlk Almanlar ufkunda belirmişti.
</div>
<div>
    <br/>
</div>
<div>
    Uzun bir süre hareketsiz kaldılar, ufku tarıyor gibiydiler. Derken,
    karayolunun iki yanında yükselen koyu renk bitki kitlelerinden daha
    başkaları, daha başkaları çıkıp öbekleşmeye başladılar. Kurşun askerlerin
    siluetleri artık ufkun mavisinde çizili değildi. Yolun beyazlığı şimdi
    onlara fon oluyor, başlarının ardında yükseliyordu. Ağır ağır
    ilerliyorlardı, pusuya düşmekten korkan, çevresini iyice araştıran bir
    tabur olmalıydı.
</div>
<div>
    <br/>
</div>
<div>
    Oradan elden geldiğince çabuk uzaklaşmak gereğinden ötürü Don Marcelo seyri
    bıraktı. Ama dürbününü indirirken,
</div>
<div>
</div>
<div>
    merceklerin görüş alanından olağandışı bir şey geçti. Kısa mesafede,
    neredeyse eliyle dokunacak kadar yakında, karayolunun iki yanında, ağaçları
    siper almış ilerleyen birçok kişi gördü. Fransız olduklarını fark edince
    şaşkınlığı daha da arttı: Öyle ya, hepsinin başında kep vardı. Nereden
    çıkmışlardı?.. Yeniden, dürbünsüz baktı, barikata yaklaşmışlardı. Gecikmiş
    askerlerdi, perişan durumdaydılar, üniformaları renk renk, çeşit çeşitti:
    İleri hat askerleri, zuhaflar, piyadeler. Onlarla karışmış olarak, geri
    çekilme haberini geç almış köylerin orman bekçileri ve jandarmaları. Hepsi
    bir arada elli kişi kadar. Aralarında sağlam, güçlü kuvvetli olanlar yok
    değildi; ama öbürleri insanüstü bir gayretle ayakta durabiliyorlardı. Hepsi
    silahlıydı.
</div>
<div>
    <br/>
</div>
<div>
    Barikata kadar vardılar, ağaçları siper alarak, Almanların ağır
    ilerleyişini gözlüyorlardı. Bu karmakarışık alayın başında bir jandarma
    subayı vardı, yaşlı ve şişkoydu, tabancası elindeydi, bıyıkları heyecandan
    dikelmiş, gözkapaklarının ağırlığı altında perdelenmiş mavi gözlerinde
    öldürücü bir pırıltı. Bu meraklı vatandaşa aldırış etmeksizin arabalardan
    yapılmış barikatın öte yanına geçtiler. Kasabanın içinden yürüyüp
    gideceklerdi ki muazzam bir patlama işitildi, önlerindeki ufuk sarsıldı,
    evler titredi.
</div>
<div>
    <br/>
</div>
<div>
    — Ne oluyoruz? –diye sordu subay, ilk kez Desnoyers'e bakarak.
</div>
<div>
    <br/>
</div>
<div>
    O da açıkladı: Köprüyü havaya uçurmuşlardı. Haberi komutan küfrederek
    karşıladı. Ama rastlantı sonucu bir araya gelmiş karmakarışık birliği
    kayıtsız kaldı, sanki her türlü gerçeklik duygusunu yitirmiş gibiydiler.
</div>
<div>
</div>
<div>
    — Burada ölmenin başka bir yerde ölmekten farkı yok – diye sürdürdü subay.
</div>
<div>
    <br/>
</div>
<div>
    Çoğu kendilerini yürüme işkencesinden kurtaran bu karara derhal uyarak
    şükranlarını belirttiler. Köprünün havaya uçurulup da yollarının kesilmiş
    olmasından neredeyse memnundular. İçgüdüsel olarak barikatın en korunaklı
    noktalarına girip yerleştiler. Bazıları terk edilmiş evlere girdiler,
    artçılar üst katı kullanabilmek için kapıları kırmışlardı. Çarpışarak da
    olsa biraz dinlenebileceklerine hepsi memnun görünüyorlardı. Subay bir
    gruptan öbürüne giderek buyruk veriyordu. O komut verene değin ateş
    etmeyeceklerdi.
</div>
<div>
    <br/>
</div>
<div>
    Bütün bu hazırlıkları Don Marcelo şaşkınlıktan donup kalmış halde izledi.
    Gecikmiş askerlerin ortaya çıkışı öylesine hızlı, öylesine görülmedik bir
    şeydi ki, hâlâ kendisini düşte sanıyordu. Böylesine gerçekdışı bir durumda
    tehlike olamazdı; her şey yalandı. Kaba sözlerle oradan çekilmesini emreden
    teğmeni anlamadan yerinde öylece kalakaldı. Laf anlamaz köylü seni!..
</div>
<div>
    <br/>
</div>
<div>
    Patlamanın yankısı karayolunu süvarilerle doldurmuştu. Dört bir yandan
    çıkıp ilk gruba katılıyorlardı. Almanlar kasabanın terk edilmiş olduğundan
    emin, dörtnala geliyorlardı.
</div>
<div>
    <br/>
</div>
<div>
    — Ateeeş!..
</div>
<div>
    <br/>
</div>
<div>
    Desnoyers çatırdayan bir bulutun içine karıştı gitti, gözlerinin önündeki
    tüm ağaçların kerestesi bir arada parçalanıyordu sanki.
</div>
<div>
</div>
<div>
    Coşkuyla koşuşturan tabur birden durdu. Birkaç asker yere yuvarlandı.
    Bazıları ayağa kalkıp yoldan uzaklaşıyorlardı, kendilerini göstermemek için
    iki büklüm olmuşlardı. Diğerleri sırtüstü ya da kolları ilerde, yüzükoyun
    yere serilmişlerdi. Binicisiz kalmış atlar boşta kalan üzengilerin
    mahmuzlamasıyla kırlarda çılgın bir koşu tutturdular, dizginlerini yerlerde
    sürüklüyorlardı.
</div>
<div>
    <br/>
</div>
<div>
    Baskına uğratıp eceli tattıran bu ölümcül kargaşanın ardından tabur
    dağılıverdi, hemen anında ağaçların arasında kayboldu.
</div>
<div>
</div>
<div>
    IV
</div>
<div>
</div>
<div>
    Kutsal Mağaranın Yanı Başında
</div>
<div>
    <br/>
</div>
<div>
    <br/>
</div>
<div>
    Argensola artık orduların yerini haritada işaretlemekten daha heyecan
    verici bir uğraş edinmişti.
</div>
<div>
    <br/>
</div>
<div>
    — Şimdi işim gücüm taube'yi izlemek –diye anlatıyordu dostlarına–. Saat
    dörtle beş arasında çıkageliyor, çaya gelen saygılı birinin dakikliğiyle.
</div>
<div>
    <br/>
</div>
<div>
    Her akşam, söylenilen saatte, bir Alman uçağı Paris'in üstünde uçuş
    yapıyor, bombalar atıyordu. Bu korkutma harekâtının dehşet saçtığı
    söylenemezdi: İnsanlar bu ziyareti olağandışı ve ilginç bir olay gibi
    kabulleniyordu. Havacıların kente Alman bayrakları, geri çekilen ordunun
    zayiatıyla Rus saldırısının bozgununu anlatan alaylı bildiriler yağdırması
    boşunaydı. Yalandı, hepsi yalandı! Bombalar atarak çatıları darmadağın
    etmeleri ihtiyarları, kadınları, çocukları öldürüp yaralamaları boşunaydı.
    "Ah, haydutlar!" Kalabalık yumruğunu kaldırıp, iki bin metre yükseklikte
    ancak görülebilen o melun sineği tehdit ediyor, böyle içini döktükten sonra
    gözleriyle onu sokaktan sokağa izliyor ya da tur atışını seyretmek için
    meydanlarda çakılıp kalıyordu.
</div>
<div>
    <br/>
</div>
<div>
    Gösteriyi hiç sektirmeyen seyircilerden biri de Argensola'ydı. Saat dörtte
    Concorde Meydanı'nda oluyordu, yüzü yukarılara dönük, gözleri iri iri
    açılmış, sıcak ahbaplık ilişkileriyle bağlandığı başka kimselerin yanında.
    Aynı tiyatroya abone bileti almış, birbirlerini göre göre sonunda ahbap
    olan seyirciler gibiydiler. "Gelecek mi acaba?.. Yoksa bugün gelmeyecek
    mi?" En çok kadınlar heyecanlı görünüyordu. Kimileri alı al moru mor,
    telaştan soluk soluğa
</div>
<div>
</div>
<div>
    koşup yetişiyorlardı, gösteriye geç kalmaktan korkuyorlardı... Muazzam bir
    haykırış: "Geliyor işte!.. İşte şurada!" Binlerce el ufukta belirsiz bir
    noktayı gösteriyordu. Çeşit çeşit dürbünlerle uzuyordu yüzler; seyyar
    satıcılar her tür optik aygıt satıyorlardı... Ve bir saat süreyle hava
    kovalamacasının heyecanlı gösterisi sürüyordu, gürültülü ve yararsız
    gösteri.
</div>
<div>
    <br/>
</div>
<div>
    Böcek, Eyfel Kulesi'ne yaklaşmaya çalışıyordu, kulenin dibinden patlamalar
    işitiliyordu, aynı anda değişik katlar mitralyözlerin vahşi ateşini
    kusuyordu. Uçak kentin üstüne pike yaparken damlardan ve sokak diplerinden
    tüfek atışları çınlıyordu. Herkes ateş ediyordu; evinde bir silahı olan
    komşular, nöbetteki askerler, Paris'ten geçen İngiliz ya da Belçikalı
    askerler. Yaptıkları atışın yararsız olduğunun bilincindeydiler, ama
    düşmana niyet göstermek için olsun ateş ediyorlar, hem rastlantı bin bir
    kaprisi arasında belki bir mucize gösterir diye bekliyorlardı. Ama tek
    mucize, bu acele ve verimsiz ateş sırasında milletin birbirini
    öldürmemesiydi. Yine de yoldan geçenlerden bazılarının bir serseri kurşunla
    yaralandığı oluyordu.
</div>
<div>
    <br/>
</div>
<div>
    Argensola düşman kuşun uçuşunu izleyebilmek için sokak sokak dolaşıyordu,
    bombalarının nereye düştüğünü tahmin etmeye çalışıyor, aşağıdan yanıt veren
    ateşten cesaret alarak, bombalanan evin önüne ilk varan kişi olmayı
    istiyordu. Keşke haki üniformalı İngilizler ya da başlıkları ponponlu
    Belçika askerleri gibi onun da bir tüfeği olsaydı!.. Sonunda taube tur
    atmaktan yorulup gözden kayboluyordu. "Yarın görüşürüz – diye düşünüyordu
    İspanyol–. Yarınki fasıl daha ilginç olur belki."
</div>
<div>
</div>
<div>
    Coğrafi gözlemlerle havacılık seyri arasında kalan serbest saatlerini tren
    istasyonlarının çevresinde dolanmakla geçiriyordu –özellikle Quai
    d'Orsay'da–, Paris'ten gelip geçen kalabalıkları izliyordu. Gerçekle birden
    yüz yüze kalmak – hükümetin iyimser bültenleriyle yarattığı aldanmadan
    sonra–, daha bir hafta önce çoğu kişinin bozguna uğradılar sandığı
    Almanların yakında bulunduğunun bilinmesi, Paris'in üstünde uçan taube'ler,
    zeplinlerin esrarlı tehdidi, tüm bunlar halkın bir bölümünün aklını
    başından almıştı. Askerlerin nöbet tuttuğu garlara ancak çok önceden bilet
    almış olanlar girebiliyordu. Kimileri yola çıkma sıralarının gelmesi için
    günlerce bekliyorlardı. En sabırsız olanlar bir an önce kentten uzaklaşmış
    olmak için yürüyerek yola koyuluyorlardı. Karayolları hepsi aynı yönde,
    kendi çabalarıyla ilerlemeye çalışan kalabalıklardan kapkara kesilmişti.
    Güneye doğru gidiyorlardı, otomobille, atlı arabayla, el arabalarıyla,
    yürüyerek.
</div>
<div>
    <br/>
</div>
<div>
    Argensola bu kaçışı sükûnetle seyretti. O kalanlardandı. Nice kişiye
    1870'teki işgale tanık olduklarından ötürü imrenmişti. Şimdi talihi ona
    belki de daha ilginç bir tarihsel drama tanıklık etme olanağını sunuyordu.
    İleride neler anlatabilecekti!.. Ama o anki dinleyici kitlesinin dalgınlığı
    ve kayıtsızlığından rahatsızdı. Taşıdığı havadislerden pek memnun olarak,
    onları hemen Desnoyers'e aktarma ateşiyle yanarak stüdyoya dönüyordu, ama o
    kendisine kulak asmaz gibiydi. Hükümetin, meclislerin, kordiplomatiğin,
    hatta Comédie Française artistlerinin o saatte özel trenlerle Bordeaux
    yoluna düşmüş olduklarını bildirdiği gece, arkadaşı ona bir umursamazlık
    hareketiyle karşılık verdi.
</div>
<div>
</div>
<div>
    <br/>
</div>
<div>
    Onun derdi başkaydı. Sabahleyin Margarita'dan bir mektup almıştı: Alelacele
    karalanmış bir çift satır. Gidiyormuş, annesine eşlik ederek hemen yola
    çıkıyormuş. Elveda!.. Başka hiçbir şey yazmıyordu. Panik nice sevgileri
    unutturuyor, uzun ilişkilere son veriyordu; ama onun karakteri kaçış
    telaşının verdiği bu tür tutarsızlıklardan üstündü. Mektubunun kısalığında
    Julio tedirginlik verici bir şeyler sezdi. Ya nereye gittiğini neden
    söylememişti peki?..
</div>
<div>
    <br/>
</div>
<div>
    Akşamüstü, sevgilisinin kendisine hep yasaklamış olduğu bir şeyi yaptı.
    Margarita'nın oturduğu eve girdi, bir haber alabilmek için kapıcı kadınla
    uzun uzun konuştu. Kadıncağız da ev halkının ve hizmetkârlarının gidişiyle
    birden edindiği gevezelik âdetiyle çenesini açtı. En büyük dairedeki hanım
    – Margarita'nın annesi– evi en son terk eden kişi olmuştu, oysa oğlu
    cepheye gittiğinden beri hastaydı. Bir gün önce hareket etmişler, nereye
    gittiklerini söylememişlerdi. Tek bildiği Orsay Garı'ndan trene
    bindikleriydi. Güneye doğru kaçıyor olmalıydılar, bütün zenginler gibi.
</div>
<div>
    <br/>
</div>
<div>
    Sonra bu havadislere belirsiz bir tane daha ekledi: Hanımın kızı cepheden
    aldığı haberlerden çok etkilenmişti. Aileden biri yaralanmıştı. Herhalde
    ağabeyiydi, ama kapıcı kadın işin orasını bilmiyordu. Ortada onca yenilik,
    sürpriz, onca izlenim varken, neyin nasıl olduğunu bilebilmek zordu. Onun
    erkeği de cephedeydi, o da kendi sorunlarıyla boğuşuyordu.
</div>
<div>
    <br/>
</div>
<div>
    "Nerede acaba? –diye kendi kendine sorup durdu Julio gün boyunca– Neden
    adresini bilmemi istemiyor?.."
</div>
<div>
    <br/>
</div>
<div>
    Gece olup da arkadaşı hükümet erkânının yola çıktığını henüz herkesçe
    bilinmeyen bir haberin esrarıyla iletince, düşünceli bir sessizlikten sonra
    şu yanıtı vermekle yetindi:
</div>
<div>
</div>
<div>
    <br/>
</div>
<div>
    — İyi ediyorlar... Ben de yarın sabah hareket edeceğim, edebilirsem tabii.
</div>
<div>
    <br/>
</div>
<div>
    Niçin Paris'te kalsındı? Ailesi yoktu. Babası da – Argensola'nın yaptığı
    araştırmaya göre– nereye gittiğini söylemeden çekip gitmişti. Margarita'nın
    esrarlı kaçışıyla kendisi yapayalnız kalıyordu, içine pişmanlıklar salan
    bir yalnızlıkla.
</div>
<div>
    <br/>
</div>
<div>
    O akşam, bulvarlardan geçerken yaşlıca bir ahbabına rastlamıştı, gittiği
    eskrim kulübünün üyelerinden biriydi. Savaşın başından bu yana ilk
    rastladığıydı, birlikte orduya katılmış olan tüm arkadaşlarının listesini
    çıkardılar. Yaşlı adam Desnoyers'in sorularını yanıtlıyordu. Falan mı?..
    Lorraine'de yaralanmıştı, güneyde bir hastanedeydi. Başka bir
    arkadaşları?.. Vosges'te ölmüştü. Öbürü?.. Charleroi'da kayıptı.
    Kahramanların cenazemsi geçidi öylece sürüp gidiyordu. Ama çoğu hâlâ
    hayattaydı, yiğitlik gösteriyorlardı. Yabancı kökenli başka üyeler, Leh
    gençleri, Paris'te yaşayan İngilizler, Güney Amerikalılar gönüllü
    yazılmışlardı. Kulüp barış zamanlarında savaş eğitimi yapan bu gençlikle
    gurur duymalıydı: Hepsi de cepheye giderek hayatlarını tehlikeye
    atmışlardı... Ve Desnoyers ahbabının gözlerinde alaylı bir soru
    sezinlemekten korkarcasına bakışlarını kaçırdı. Neden o da öbürleri gibi,
    yaşadığı toprağı savunmak için cepheye gitmiyordu?..
</div>
<div>
    <br/>
</div>
<div>
    — Yarın gideceğim –diye yanıtladı Julio, o anının üzüntüsüyle.
</div>
<div>
    <br/>
</div>
<div>
    Ama gittiği yön güneydi, savaştan kaçan herkes gibi. Ertesi sabah Argensola
    ona Bordeaux'ya bir tren bileti bulmayı üstlendi. Paranın değeri büyük
    ölçüde artmıştı. Tam
</div>
<div>
</div>
<div>
    zamanında verilen bir elli frank numaralı bir karton parçası edinme
    mucizesini gerçekleştirdi, oysa öylesi bir ganimet çoğu kişi için günlerce
    bekleme anlamına geliyordu.
</div>
<div>
    <br/>
</div>
<div>
    — Hemen bugün için –dedi arkadaşına–. Bu geceki trenle yola çıkacaksın.
</div>
<div>
    <br/>
</div>
<div>
    Eşyasına fazla hazırlık gerekmedi. Trenlere yolcuların el bagajlarından
    fazlasını almıyorlardı. Argensola tüm parasını onunla paylaşmaya kalkışan
    Julio'nun cömertliğini geri çevirdi. Kahramanların pek az gereksinimi olur,
    ruhların ressamı da cesaretini toplayıp kahramanca bir karar vermişti.
    Gallieni'nin Paris'in savunmasını üstlenirken verdiği kısa söylevi
    benimsemişti. O sert general gibi, o da gücünün son damlasına değin
    dayanmaya niyetliydi.
</div>
<div>
    <br/>
</div>
<div>
    — Gelsinler bakalım! –dedi yüzünde trajik bir ifadeyle–. Beni yerimde
    bulacaklar!..
</div>
<div>
    <br/>
</div>
<div>
    Yeri stüdyoydu. Olayları gelecek kuşaklara anlatmak için yakından izlemeyi
    istiyordu. Yiyecek ve şarap rezerviyle direnecekti. Ayrıca bir projesi daha
    vardı, –arkadaşı ortalıktan kaybolur kaybolmaz– kendilerine güç bela
    yiyecek arayarak dolaşan ve evlerinde yalnız kalmaktan korkan birtakım
    hanım arkadaşlarını birlikte oturmaya davet edecekti. Tehlike iyi yürekli
    kişileri birbirine yaklaştırır ve birlikteliğin zevklerini artırır.
    Belleğinde Terör çağı tutsaklarının bugün yarın giyotine götürülmeyi
    beklerken kendilerini nasıl aşka kaptırdıkları canlanmıştı. Nasıl olsa
    öleceğiz, bari hayatın kadehini son damlasına kadar içelim!.. Pompe
    Sokağı'ndaki stüdyoda kayalara bindirmiş, gıda yüklü bir geminin çılgın ve
    umutsuz eğlentileri yapılacaktı.
</div>
<div>
</div>
<div>
    Desnoyers, Orsay Garı'ndan bir birinci mevki vagonunda hareket etti. Kendi
    kendine yetkililer her şeyi ne güzelce düzenlemişler diye kutluyordu. Her
    yolcunun yeri belliydi. Gel gelelim Austerlitz İstasyonu'nda bir insan çığı
    treni işgal etti. Kapılar kırılacak gibi açıldı; paketler ve çocuklar mermi
    gibi pencerelerden girdiler. İnsanlar yangından kaçan bir kalabalığın
    kabalığıyla itiştiler. Sekiz kişilik yere on dört kişi sığdı, koridorlar
    valizlerle bir daha açılmamak üzere tıkandı, onların üstüne de başka
    yolcular yerleştiler. Sosyal sınıf farkları kaybolmuştu. Köylüler daha
    geniştir diye özellikle birinci mevki vagonlara doluşmuşlardı. Birinci
    mevki bileti olanlar biraz daha ferah yolculuk edebilmek umuduyla daha kötü
    vagonları araştırdılar, ama yararı olmadı. Yan yollarda bir gün öncesinden
    hayvan vagonlarından oluşan upuzun trenler hareket saatini beklemekteydi.
    Bu tekerlekli ahırlar zeminin tahtaları üstüne ya da evlerinden
    getirdikleri iskemlelere oturmuş insanlarla tıklım tıklım doluydu. Her bir
    tren yola çıkmayı bekleyen bir kamp gibiydi, hareketsiz kaldıkça da
    çevresine yağlı kâğıtlardan ve meyve kabuklarından bir örtü yayılmaktaydı.
</div>
<div>
    <br/>
</div>
<div>
    Trene hücum edenler itişirlerken birbirlerine kardeşçe hoşgörü gösterip
    bağışlıyorlardı. "Savaşta savaş kuralları" diyorlardı son özür olarak. Ve
    her biri birkaç santim oturacak yer edinmek için yanındakini eziyor, birkaç
    parça eşyasını en inanılmaz dengelerle yolcuların başları üstünde asılı
    duran çıkınların arasına sokuşturmaya çabalıyordu. Desnoyers yavaş yavaş
    yerini başlangıçta kapmış olmanın avantajlarını yitirdi. Sabahın dördünden
    akşamın sekizine değin tren beklemiş olan o insanlara acıyordu. Kadınlar
    yorgunluktan inliyorlardı, koridorda ayakta dikilmiş, oturacak bir yer
    bulmuş olanlara
</div>
<div>
</div>
<div>
    vahşi bir imrenmeyle bakıyorlardı. Çocuklar aç kalmış keçi melemesiyle
    ağlıyorlardı. Julio sonunda yerini başkasını vermek, Argensola'nın vermiş
    olduğu yiyecek paketini yoksullarla yanında yiyeceği olmayanlara dağıtmak
    zorunda kaldı. Gar lokantaları yağmadan çıkmışa benziyorlardı. Trenin uzun
    bekleyişleri sırasında peronlarda yalnız askerler görülüyordu; borazan
    çalar çalmaz koşup hepsi Paris'e doğru giden sıra sıra vagonlarda yeniden
    yerlerini alıyorlardı. Makaslarda upuzun savaş trenleri yollarına devam
    etmek için yolun açılmasını bekliyorlardı. Çelik göğüslüklerinin üstüne
    sarı yelek giymiş zırhlı süvariler içinden at kişnemeleri gelen ahır
    vagonlarının kapılarında oturmuş, bacaklarını aşağı sarkıtmışlardı.
    Platformlarda gri sahra topları sıralanmıştı. 75'liklerin ince namluları
    teleskoplar gibi göğe dönüktü.
</div>
<div>
    <br/>
</div>
<div>
    Desnoyers geceyi koridorda, bir valizin ucuna ilişmiş olarak geçirdi,
    yorgunluk ve heyecandan hayvanlaşmış perişan insanların hayvanlar gibi
    uyuyuşunu seyretti. Amansız bir gece oldu, sarsıntıların, gümbürtülerin,
    horultularla kesilen aralıkların sonu gelmiyordu. Her istasyonda düşman
    yakındaymış gibi, telaşla çalıyordu borazanlar. Güneyden gelen askerler
    birliklerine koşuyorlar, yeni bir insan dalgası raylar üzerinden Paris'e
    doğru akıyordu. Neşeli davranıyorlar, kıyım yerlerine çabuk varmaya istekli
    görünüyorlardı. Çoğu geç kaldıklarını düşünerek yakınıyordu. Pencereden
    bakan Julio ekşi bir insan ve katır kokusuna batmış peronlardaki
    konuşmaları ve bağrışmaları dinledi. "Almanlar!.. Kum gibi kaynıyorlarmış,
    kocaman topları varmış, dünya kadar makineli tüfekleri... ama süngüyü
    taktın mıydı tavşan gibi kaçıyorlarmış."
</div>
<div>
</div>
<div>
    Eceline gidenlerin imanı Paris'ten kaçanların paniği ve kuşkusuyla
    çelişiyordu. Emekli devlet memuruna benzeyen, madalyalı ihtiyar bir bey
    tren yeniden yola koyulurken Desnoyers'e sorular soruyordu. "Siz Tours'a
    kadar geleceklerini sanıyor musunuz?" Daha yanıtını almadan uyuyakalıyordu.
    Ezici bir uyku koridorda kurşundan ayaklarıyla ilerliyordu. Derken ihtiyar
    birden uyanıyordu. "Siz Bordeaux'ya kadar geleceklerini sanıyor musunuz?.."
    Ailesiyle birlikte kesinlikle güvenli bir sığınağa varıncaya dek yolculuğu
    sürdürme isteğinden ötürü, belirsiz yanıtları bile kâhin sözü gibi
    kabulleniyordu.
</div>
<div>
    <br/>
</div>
<div>
    Şafak sökerken demiryollarını koruyan yerel muhafızları gördüler. Eski
    püskü tüfeklerle donanmışlardı; tek askeri işaret olarak bir kırmızı
    kepleri vardı. Asker trenlerine ters yönde gidiyorlardı.
</div>
<div>
    <br/>
</div>
<div>
    Bordeaux İstasyonu'nda yeni vagonlara girip çıkabilmek için mücadele eden
    sivil kalabalık askeri birliklerle karışıyordu. Askerleri bir araya
    toplayabilmek için durmadan borazanlar çalıyordu. Bunların çoğu
    siyahilerdi, gri şalvarları, güneşten yanmış zenci yüzlerinin tepesinde
    kırmızı takkelerle yerli nişancılardı. Silahlı kitlelerin demir tekerlekler
    üstünde kuzeye doğru akışı sürüyordu.
</div>
<div>
    <br/>
</div>
<div>
    Desnoyers, Flandre ve Lorraine çarpışmalarından gelen yaralılarla dolu bir
    tren gördü. Kir pas içindeki perişan üniformalar acılı kol ve bacakları
    saran, kırık kafaları koruyan sargıların beyazlığıyla çelişiyordu. Morarmış
    ağızları, hummalı gözleriyle hepsi sabah sisleri arasında beliren, güneşle
    taçlanmış, bağ kütüklerinin muhteşem örtüsüyle kaplı ilk güney topraklarına
    gülümser gibiydiler. Kuzey adamları
</div>
<div>
</div>
<div>
    kadınların kendilerine sundukları meyvelere ellerini uzatıyor, ülkelerinin
    lezzetli üzümlerini zevkle atıştırıyorlardı.
</div>
<div>
    <br/>
</div>
<div>
    Julio dört gün Bordeaux'da kaldı, apansızın başkente dönüşmüş bir taşra
    kentinin kargaşasından sersemledi, şaşkına döndü. Oteller tıklım tıklımdı;
    nice önemli kişi bir hizmetçi odası bulabildiğine memnundu. Kafelerde
    oturacak tek boş iskemle yoktu; kaldırımlar bu olağandışı kalabalığı
    püskürüyordu sanki. Devlet başkanı vali konağında yerleşmişti; bakanlıklar
    okullarda ve müzelerdeydi; iki tiyatro yapılacak Senato ve Halk Meclisi
    oturumlarına ayrılmıştı. Julio geçenlerin sürekli su döktüğü bir çıkmaz
    sokağın dibinde pis, şüpheli bir otelde yer buldu. Kapının camlarını bir
    aşk meleği süslüyordu. Odasındaki aynada saatlik konuklukların anısı olarak
    kadın adları ve ağza alınmaz sözler kazılıydı... Buna rağmen, bazı Parisli
    hanımefendiler o kadar talihli çıktığından ötürü kendisine imrendiler.
</div>
<div>
    <br/>
</div>
<div>
    Araştırmaları boşa gitti. Mülteci kalabalığının arasında rastladığı
    dostları kendi dertlerine dalmışlardı. Sadece kaldıkları yerin
    rahatsızlığından söz etmeyi biliyorlardı; artık aile gibi iç içe
    yaşadıkları bakanlardan duydukları havadisleri yineliyorlardı; esrarlı bir
    havayla Paris yakınlarından Verdun'a kadar yapılmakta olan büyük çarpışmaya
    değiniyorlardı. Hastabakıcı üniforması içinde eski inceliğini koruyan, eski
    tango öğrencilerinden biri kendisine belirsiz bir haber verdi "Genç Madam
    Laurier mi?.. Yakında oturan birinden bir şey işittiğini anımsıyordu...
    Galiba Biarritz'deymiş." Julio yeniden yollara koyulmak için daha fazlasına
    gerek duymadı. Haydi Biarritz'e!
</div>
<div>
</div>
<div>
    Oraya varınca rastladığı ilk kişi Chichì oldu. Yazlığa gelen zengin
    İspanyol ailelerinden ötürü, bu kasabanın oturulmaz bir yer olduğunu
    söyledi: "Çoğu Alman yanlısı. Ömrümü kavga etmekle geçiriyorum. Sonunda
    yalnız kalacağım." Ardından annesine rastladı; kucaklaşmalar, gözyaşları.
    Sonra bir otelin salonunda Elena teyzesini gördü, kasabaya ve halkına
    bayılıyormuş. Birçoğuyla Fransa'nın çöküşü üstüne uzun uzun
    konuşabiliyormuş. Hepsi Kayzer'in başkente girdiği haberi geldi gelecek
    diye bekliyorlardı. Ömürlerinde hiçbir baltaya sap olmamış ciddi suratlı
    adamlar cumhuriyetin kusurlarını, ihmallerini eleştiriyorlardı. Dona
    Elena'nın kibarlıklarına hayran olduğu delikanlılar Paris'in yozluğuna
    sayıp döküyorlardı, tabii o yozluğu kendileri Montmartre'ın erdemli
    okullarında şafak sökene değin derinine incelemişlerdi. Hepsi de hiç ayak
    basmadıkları, yalnız bir dizi sinema görüntüsü gibi tanıdıkları Almanya'ya
    hayrandılar. Olayları boğa güreşi mantığıyla yorumluyorlardı. Almanlar en
    kuvvetli darbeyi vuran taraftı. "Onlarla oyun olmaz, çok serttirler." Ve
    sertliğe erdemlerin en saygıdeğeriymiş gibi hayran kalıyorlardı. "İyi de
    bunları neden kendi evlerinde, sınırın öte yanında söylemiyorlar ki? –diye
    itiraz ediyordu Chichì–. Neden sanki komşularının evine gelip alay
    ediyorlar?.. Bir de kendilerini terbiyeli sanıyorlar!"
</div>
<div>
    <br/>
</div>
<div>
    <br/>
</div>
<div>
    <br/>
</div>
<div>
    Julio, Biarritz'e ailesiyle birlikte olmak için gitmemişti...
</div>
<div>
    <br/>
</div>
<div>
    Geldiğinin ilk günü Margarita'nın annesini gördü. Yalnızdı.
</div>
<div>
    <br/>
</div>
<div>
    Araştırınca kızının Pau'da oturduğunu öğrendi.
</div>
<div>
    <br/>
</div>
<div>
    Hastabakıcıymış ve ailesinden bir yaralıya bakıyormuş.
</div>
<div>
    <br/>
</div>
<div>
    "Ağabeyidir... hiç kuşku yok, ağabeyidir," diye düşündü Julio.
</div>
<div>
    <br/>
</div>
<div>
    Ve yeniden yollara düştü, Pau'ya doğru.
</div>
<div>
</div>
<div>
    <br/>
</div>
<div>
    Hastaneleri dolaşması sonuç vermedi. Kimse Margarita'yı tanımıyordu. Tren
    her gün yeni bir parçalanmış insan yüküyle geliyordu, ama onun ağabeyi
    yaralılar arasında değildi. Bir rahibe, ailesinden birini aradığını sanarak
    ona acıdı, işine yarayacak bilgiler verdi. Lourdes'a[34] gitmeliydi,
    yaralılarla laik hemşirelerin çoğu oradaydı. Desnoyers de derhal Pau ile
    Lourdes arasındaki kısa yolu aştı.
</div>
<div>
    <br/>
</div>
<div>
    Annesinin sık sık adını andığı bu kutsal kasabaya hiç gitmemişti. Dona
    Luisa için Fransa demek Lourdes demekti. Kız kardeşiyle ve ahlaksızlığından
    ötürü Fransa'nın yerle bir edilmesini dileyen daha başka yabancı hanımlarla
    tartışırken, o dini bütün kadıncağız hep aynı nedeni ileri sürüyordu:
    "Hazreti Meryem zamanımızda insanlara gözükmek istediğinde, Fransa'yı
    seçmiş. Demek ki bu ülke öyle söyledikleri kadar kötü bir yer olmamalı...
    Bir kez de Berlin'de gözüksün, ondan sonra yine konuşuruz."
</div>
<div>
    <br/>
</div>
<div>
    Ama Desnoyers oraya annesinin safdilce fikirlerini anımsamaya gitmemişti.
    Nehir kıyısındaki oteline yerleşir yerleşmez, soluğu hastaneye
    dönüştürülmüş olan büyük misafirhanede aldı. Nöbetçiler akşamdan önce
    müdürle görüşemeyeceğini söylediler. Sabırsızlığını bastırmak için kiliseye
    uzanan caddede dolaştı, her yan dini hatıra eşyaları ve yayınlar satan
    dükkânlar ve kulübelerle doluydu, ortalık koskocaman bir pazaryerine
    dönmüştü. Orada ve kilisenin yanındaki parklarda üniformalarında
    çarpışmaların izini taşıyan nekahet halindeki yaralılardan başka kimse
    göremedi. Kaputları defalarca fırçalandığı halde kir pas içindeydi. Yağmur,
    çamur, kan üstlerinde silinmez lekeler bırakmış, kumaşa mukavva sertliği
    vermişti. Kimi yaralılar parçalanmış kollarına sürtünerek dayanılmaz bir
    acı vermesini önlemek
</div>
<div>
</div>
<div>
    için kaputların kollarını kesmişlerdi. Kimilerinin pantolonlarında obüs
    şarapnellerinin yırtıkları duruyordu.
</div>
<div>
    <br/>
</div>
<div>
    Her çeşit silahı kullanmış, değişik milletten savaşçılardı bunlar:
    Piyadeler, süvariler, topçular; anayurttan ve sömürgelerden gelen erler;
    Fransız köylüleri ve Afrikalı nişancılar; sarışın kafalar, soluk benizli
    Müslümanlar; ateşler saçan gözleri, mavimsi siyahi yüzleriyle
    Senegalliler...
</div>
<div>
    <br/>
</div>
<div>
    Bazıları apansızın savaşçıya dönüşmüş tonton burjuvanın yerleşik
    şişkoluğunu sergiliyordu, öbürleri pek zayıf, sinirli, saldırgan profilli,
    dövüşmek için doğmuş, egzotik seferlerde idman yapmış kişilerdi.
</div>
<div>
    <br/>
</div>
<div>
    Barış zamanında Katolik hastaların bir çare umuduyla akın akın ziyarete
    koştukları kent şimdi yine bir o kadar acılı, ama karnaval renklerine
    bürünmüş bir kalabalık tarafından istila edilmişti. Bedenlerinin
    perişanlığına karşın, hepsinde rahat, keyifli bir hal vardı. Ölümle yüz
    yüze gelmişler ve onun iskelet pençelerinden sıvışmayı başarmışlar, yaşama
    sevincinde yepyeni bir neşe buluyorlardı. Madalyalarla kaplı kaputları,
    kepleri ve Afrika takkeleri ile bu kahramanlar kalabalığının görünümü yine
    de yürek sızlatıcıydı. İçlerinden pek azı insanlığın gururu olan dikey
    konumunu koruyabiliyordu. İki büklüm olmuş, topallayarak, ayaklarını
    sürüyerek, bastonlarına ya da dost bir kola dayanarak ilerliyorlardı.
    Bazılarını da nice kez dindar hastaları Meryem'in mağarasına iletmekte
    kullanılan tekerlekli sandalyelere oturtmuş dolaştırıyorlardı. Kimileri ise
    gözleri sargılı, bir çocuğun ya da bir hastabakıcının rehberliğinde,
    körlemesine yürüyorlardı. Belçika'daki ve doğu cephesindeki ilk çatışmalar,
    yarım düzine çarpışma, yakışıklı erkeklerin en korkunç darbelerle ezildiği
    bu bedensel yıkıntıları
</div>
<div>
</div>
<div>
    yaratmıştı... İnatla hayatta kalmaya azmetmiş, canlanmakta olan
    enerjilerini güneşin altında gezdiren bu vücutlar ecelin sonu sınırı
    belirsiz hasadının yalnızca bir damlasını temsil ediyordu. Onların ardında
    binlerce silah arkadaşları vardı ki hastane yataklarında inlemekteydiler,
    belki de hiç ayağa kalkamayacaklardı. Binler ve binlercesi de can
    çekişirken akıttıkları salyalarla ıslanmış bir toprağın bağrına
    gömülmüşlerdi, bir mermi yağmuruyla bereketlendiğinde, mezar taşı niyetine
    haçlardan oluşan çalılıklar üreten uğursuz toprağın.
</div>
<div>
    <br/>
</div>
<div>
    Savaş olanca zalim çirkinliğini Desnoyers'in gözleri önüne seriyordu. O
    güne değin savaştan sağlığımız yerindeyken ölümden söz ettiğimiz gibi söz
    etmişti, hani upuzak görünür ya... öylesine uzak ki sahiden heyecan
    uyandırmaz! Oysa obüslerin patlamasının yıkıcı gücüne bir de zalimce alay
    ekleniyor, insanların bedenleri kaba saba, gülünç şekillere giriyordu.
    Yaralılar gördü, yaşamsal güçlerini yeniden kazanmaya başlamışlardı gerçi,
    ama artık yalnız insan müsveddeleriydiler, korkunç karikatürlere
    dönüşmüşlerdi, bilimin cüretiyle mezardan kurtarılmış insan kalıntıları;
    tekerlekli altlıklar üzerinde yerde sürüklenen bir gövde ve kafa; beyni
    yapay bir kapağın altında çalışan eksik kafatasları; bir el arabasının
    dibinde heykel taslakları ya da anatomi dersinin ceset parçaları gibi yatan
    kolsuz bacaksız varlıklar; kurukafalar gibi burun deliklerinin kara
    oyuklarını sergileyen burunsuz suratlar. Ve o yarım insanlar konuşuyorlar,
    sigara içiyorlar, gülüyorlardı gökyüzünü görebilmenin, yeniden doğmanın
    mutluluğuyla; daha iyi bir gelecek bekleyerek, yaşanılan anın sefaletini
    güvenle unutan yaşama azminin egemenliğinde.
</div>
<div>
</div>
<div>
    Öylesine etkilenmişti ki Julio, kendisini oralara kadar sürüklemiş olan
    nedeni bir süre için unuttu... Keşke diplomatik bürolarda ya da bir
    genelkurmay masasında savaşı kotaranlar onu bu çehresiyle
    seyredebilselerdi; er meydanlarında, duyuları dumura uğratan coşku içinde
    değil, salim kafayla, savaşın geçtiği yerde bıraktığı izlerin hastanelerde
    ve mezarlıklarda göründüğü biçimiyle!.. Delikanlı hayalinde yerküreyi
    sonsuzlukta giden muazzam bir gemi olarak gördü. Mürettebatı, zavallı
    insancıklar, güvertede yüzler ve yüzlerce yıldır birbirlerini
    boğazlamaktaydılar. Ayaklarının altında, geminin derinliklerinde ne
    bulunduğunun bile farkında değildiler. Her insan grubunun derdi güneşin
    altında kendine elden geldiğince geniş bir yer edinebilmekti. Üstün sayılan
    insanlar köprüye tırmanıp dümeni ele geçirmek ve gemiyi belli bir rotaya
    sokmak için bu kitleleri kıyıma doğru itmekteydiler. Ve mutlak buyurganlık
    emelini besleyenlerin hepsinin bildiği şey aynıydı... bir hiç yani!
    İçlerinden hiçbiri yoktu ki görünen ufkun ardında ne olduğunu ya da geminin
    nereye yöneldiğini kesinlikle bilebilsin. Bu gizemin duyarsız düşmanlığı
    hepsini çevreliyordu; yaşamları kırılgandı, devam edebilmek için sürekli
    özen gerektiriyordu; buna karşın, mürettebat yüzlerce yıldır bir an durup
    uzlaşmamıştı, ortak bir uğraş edinmemiş, berrak bir bilince ulaşmamıştı.
    Belli aralıklarla, bir bölümü öteki bölümüyle çarpışıyordu; uçurumun
    üstünde dalgalanan iğreti güvertede birbirini köle etmek için boğuşuyorlar,
    birbirlerini gemiden aşağı atmaya çalışıyorlardı; geminin denizde bıraktığı
    iz cesetlerle doluydu. Hepten çıldırmış kalabalıktan hâlâ uğursuz kafa
    karıştırıcılar çıkıp bunun kusursuz bir durum olduğunu, hepsinin sonsuza
    değin bunu böyle sürdürmeleri gerektiğini, mürettebatın birbirlerini bir
</div>
<div>
</div>
<div>
    ortak yazgıyı izleyen, çevrelerinde saldırgan bir gizin tehdidini
    duyumsayan kardeşler olarak görmesini istemenin karabasan olduğunu
    belirtiyorlardı... Ah, insanlığın sefaleti!
</div>
<div>
    <br/>
</div>
<div>
    İyileşme aşamasındaki kimi yaralıların gösterdikleri çocuksu neşe Julio'yu
    düşüncelerinden uzaklaştırdı. Müslümanlardı bunlar, Cezayirli ve Faslı
    nişancılardı. Lourdes'da olmak onlar için başka herhangi bir yerde olmakla
    aynıydı, yalnızca kendilerini vatanperver bir sevecenlikle izleyen
    insanların armağanlarıyla meşguldüler. Hepsi "beyaz hatun"un bulunduğu
    kiliseye kayıtsızlıkla bakıyorlardı. Tek dertleri sigara ve şekerleme
    istemekti.
</div>
<div>
    <br/>
</div>
<div>
    Ülkelerine egemen olan soyun kendilerine ikramlarda bulunduğunu gördükçe
    gururlanıyorlar, isyancı çocuklar gibi her şeyi yapmaya cesaret
    ediyorlardı. En büyük zevkleri hanımların kendilerine el vermesiydi.
    Yaşasın savaş: Bu beyaz tenli, parfüm kokulu, gülümseyen kadınlara yaklaşıp
    dokunmalarına olanak sağlıyordu. İyi insanlara sunulacak huriler de
    düşlerinde onlara benzerdi. "Madam... Madam..." diye iç geçiriyorlar, o
    arada çini mürekkebinden kara gözbebekleri alevler saçıyordu. Kara
    pençeleri uzatılan elle yetinmeyerek kadının kolu boyunca tırmanıyordu,
    hanımlar bu titrek tapınmaya gülüyorlardı. Bazıları kalabalığın arasından
    kendine yol açarak gördükleri her kadına sağ ellerini uzatıyorlardı.
    "Tokalaşalım." Elleri sıkıldıktan sonra memnun mutlu uzaklaşıyorlardı.
</div>
<div>
    <br/>
</div>
<div>
    Desnoyers uzun süre kilisenin çevresinde dolaştı. Ağaçların altında
    yaralılarla dolu el arabaları sıra sıra dizilmişti. Subaylarla erler
    saatler saati mavimsi gölgelikte durup
</div>
<div>
    <br/>
</div>
<div>
    bacaklarını kullanabilen arkadaşlarının geçişini
</div>
<div>
</div>
<div>
    <br/>
</div>
<div>
    seyrediyorlardı. Kutsal mağara yüzlerce mumun titrek aleviyle parıldıyordu.
    Açık havada diz çökmüş dindar kalabalık yalvaran gözlerini kutsal taşlara
    dikiyor, düşünceleri her tedirginliğe eşlik eden Tanrı'ya güven duygusuyla
    uzaklara, savaş meydanlarına gidiyordu. Diz çökmüş kitlede başları sarılı,
    kepleri ellerinde, gözleri yaşlı askerler seçiliyordu.
</div>
<div>
    <br/>
</div>
<div>
    Kilisenin çifte merdiveninden bembeyaz giysili kadınlar inip çıkıyordu,
    başlarındaki kepin titreşmesi uzaktan onları kanat çırpan güvercinlere
    benzetiyordu. Yaralıların yürümelerine yardım eden hastabakıcılar ve
    hayırsever hanımlardı. Desnoyers onların her birini Margarita sandı. Ama
    her seferinde aldandığını fark edince yolculuğunun başarılı olmayacağı
    kuşkusuna kapılmaya başladı. Tüm kasabaları hastaneye çevirmiş olan
    savaştan ötürü hesapsız genişlemiş bu Fransa'da Margarita'yı asla
    bulamayacaktı.
</div>
<div>
    <br/>
</div>
<div>
    Öğleden sonra yaptığı araştırmalarından da daha başarılı bir sonuç alamadı.
    Memurlar onun sorularını dalgın dalgın dinliyorlardı; daha sonra gelsindi.
    Yaralı dolu yeni bir tren geleceği haberinin kaygısındaydılar. Paris
    yakınlarında büyük çarpışma sürüyordu. Yeni gelecek parçalanmış et yüküne
    alelacele barınak bulmak zorundaydılar.
</div>
<div>
    <br/>
</div>
<div>
    Desnoyers mağaranın yakınındaki parklara geri döndü. Vakit öldürmek için
    geziniyordu. Niyeti o gece Pau'ya dönmekti: Lourdes'da yapacak işi
    kalmamıştı. Bundan sonra nerede araştıracaktı?..
</div>
<div>
    <br/>
</div>
<div>
    Birden sırtında bir ürperme duydu: Paris parklarından birinde buluştukları
    zamanlar kendisine onun gelişini haber veren o aynı belirsiz duygu.
    Margarita, eskiden olduğu gibi,
</div>
<div>
</div>
<div>
    kendisi nereden geldiğini tam olarak anlayamadan birden ortaya
    çıkıverecekti, sanki yerden bitivermiş ya da bulutlardan inmiş gibi.
</div>
<div>
    <br/>
</div>
<div>
    Bunu düşündükten sonra acı acı gülümsedi. Arzunun yalanları! Ham
    hayaller!.. Başını çevirince umudunun boş olduğunu anladı. Arkasından gelen
    kimse yoktu, yolun ortasından yürüyen yalnız kendisiydi. Hemen yanındaki
    bir bankta gözleri sargılar içinde bir subay dinleniyordu. Yanı başında,
    muhafız meleklerin saydam beyazlığıyla bir hastabakıcı duruyordu. Zavallı
    kör!.. Desnoyers yürüyüp gidecekti, ama beyaz giysili kadının ani bir
    hareketi, gülünç bir göze çarpmama, gözlerini ağaçlardan yana çevirerek
    yüzünü gizleme çabası dikkatini çekti. Onu güçlükle tanıyabildi. Kepinin
    kenarından çıkan bir çift bukleden örtülü saçlarını tahmin etti, beyaz
    ayakkabılı ayakları, her türlü kadınca şirinlikten yoksun bir üniformanın
    biraz biçimsizleştirdiği vücudunu gözünde canlandırdı. Yüzü solgun,
    ciddiydi. Ona oyuncak bebeği andırır çocukça bir güzellik veren eski
    makyajından eser kalmamıştı. Gözleri, morumsu yorgunluk halkalarının
    dibinden, yeni biçimlerle çevresindekileri yansıtır gibiydi... Margarita!
</div>
<div>
    <br/>
</div>
<div>
    Şaşkınlıktan donakalmışçasına, uzun uzun bakıştılar. Desnoyers'in bir adım
    atacak olduğunu görünce tedirginleşti kadın. Hayır... hayır. Gözleriyle,
    elleriyle, tüm bedeniyle itiraz ediyor, ilerleyişini durduruyor, onu
    hareketsiz bırakıyor gibiydi. Yaklaşmasından korktuğu için kendisi ona
    doğru yürüdü. Subaya bir şeyler söyledi, adam bankın üstünde öylece, yüzünü
    örten sargıları sanki duyumsamadığı güneşe çevirmiş kaldı. Margarita sonra,
    Julio'ya doğru yaklaştı, daha
</div>
<div>
</div>
<div>
    uzaklaşmasını, yaralının onları duyamayacağı bir yere gitmesini işaret
    etti.
</div>
<div>
    <br/>
</div>
<div>
    Yandaki patikalardan birinde durdu. Oradan kendisine emanet edilmiş olan
    âmâyı görebiliyordu. Karşı karşıya, kımıldamadan durdular. Desnoyers'in
    içinden yığınla şey söylemek geçiyordu, yığınla! Ama duraksadı,
    sitemlerini, yalvarmalarını, övgülerini nasıl dile getireceğini bilemedi.
    Bu düşünce çığının arasından bir tanesi yükseldi, uğursuz, baskın, öfke
    dolu bir soru.
</div>
<div>
    <br/>
</div>
<div>
    — Bu adam da kim?..
</div>
<div>
    <br/>
</div>
<div>
    O sözleri söylerkenki hınçlı, sert ses kendisini şaşırttı, sanki bir
    başkasının ağzından çıkmıştı.
</div>
<div>
    <br/>
</div>
<div>
    Hastabakıcı ona berrak gözleriyle baktı; iri iri açılmış, sakin,
    şaşkınlıkla, korkuyla kısılmaktan sonunda tümüyle kurtulmuş gözlerle.
    Yanıtı da bakışlarındaki berraklıkla döküldü ağzından.
</div>
<div>
    <br/>
</div>
<div>
    — Laurier... Kocam.
</div>
<div>
    <br/>
</div>
<div>
    Laurier ha!.. Julio buna inanmadan önce askeri kuşkuyla uzun uzun süzdü.
    Yiğitçe bir acının simgesi gibi bankta kımıldamadan duran o kör subay
    Laurier'di demek!.. Yaşlanmıştı, güneşten yanıp tunçlaşmış yüzünde açık
    kalmış her yer kırışıklıklarla çizgilenmişti. Şakaklarında saçları ve şimdi
    yanaklarını kaplayan sakallar ağarmaya başlamıştı. Bir ayda yirmi yaş
    almıştı... Aynı zamanda daha genç gibi duruyordu, yüreğinden kuvvetle
    fışkıran bir gençlikti, en şiddetli heyecanları yaşamış, artık korkacak
    şeyi kalmamış ve
</div>
<div>
</div>
<div>
    görevini yerine getirmiş olmanın kararlı dinginliğindeki bir ruhun gücüyle.
</div>
<div>
    <br/>
</div>
<div>
    Ona bakarken hayranlıkla kıskançlığı bir arada duydu. Büyük bir felaketin
    içine düşmüş olan, çevresindeki şeyleri göremeyen o adamın kendisine
    esinlediği nefretin farkına varınca utandı. Nefreti korkaklıktan ileri
    geliyordu; yine de ayak diredi, sanki içinde bir başka ruh, onu ürküten
    ikinci bir kişilik uyanmıştı. Margarita'nın yaralıdan bir an uzaklaşırken
    gözlerindeki bakışı aynen hatırlıyordu!.. Kendisine asla öyle bakmamıştı.
    Gözkapaklarının tüm âşıkane kıpırdanışlarını bilirdi, ama yaralıya
    bakışında farklı bir şeyler vardı, kendisinin o güne değin hiç görmediği
    bir şeyler.
</div>
<div>
    <br/>
</div>
<div>
    Bir sadakatsizliği keşfetmiş âşığın öfkesiyle konuştu.
</div>
<div>
    <br/>
</div>
<div>
    — Demek bu yüzden haber vermeden, tek söz etmeden çekip gittin, ha!.. Gelip
    onu aramak için terk ettin beni...
</div>
<div>
    <br/>
</div>
<div>
    Söyle, neden geldin? Niçin geldin?
</div>
<div>
    <br/>
</div>
<div>
    Hiddetli ses tonunun, düşmanca bakışlarının karşısında kılı kıpırdamadı
    kadının.
</div>
<div>
    <br/>
</div>
<div>
    — Görevim burada olduğu için geldim.
</div>
<div>
    <br/>
</div>
<div>
    Sonra öfkeli bir çocuğun gösterdiği şaşkınlık ayracından yararlanarak ona
    sağduyu tavsiye eden bir anne gibi konuştu. Yaptıklarının bir açıklaması
    vardı. Annesiyle birlikte Paris'ten ayrılmaya hazırlanıyorlarken
    Laurier'nin yaralandığı haberini almıştı. Bir an bile duraksamamıştı. Son
    haftalarda uzun uzun düşünmüştü. Savaş onu yaşamın değeri üstüne düşünmeye
    zorlamıştı. Gözlerini başka ufuklara çevirmişti; kaderimiz
</div>
<div>
</div>
<div>
    bencil zevkler, kendimizi tatmin etmek değildir diyordu:
</div>
<div>
    <br/>
</div>
<div>
    Varlığımızı acıya ve özveriye borçluyuz.
</div>
<div>
    <br/>
</div>
<div>
    Yurdu için çalışmak istiyordu, ortak acının bir parçasını üstlenmek, öbür
    kadınlar gibi hizmet etmek; tanımadığı kimselere her türlü bakımı yapmaya
    hazırken, onca acı vermiş olduğu o adamı yeğlemiş olması doğal değil
    miydi?.. Onun gara yapayalnız geldiğini gördüğü an aklından hiç çıkmamıştı,
    oysa çevresindekiler ecele doğru giderken kendilerini sevgiyle saran
    kollarla avunuyorlardı. Başına geleni öğrenince büsbütün acımıştı. Yanı
    başında bir obüs patlamış, çevresindekileri öldürmüştü. Çeşitli yaraları
    vardı, ama en ağırı yüzündekiydi. Bir gözünü tümüyle yitirmişti; ötekini
    doktorlar şimdilik kapatmışlar, belki kurtarırız diyorlardı. Ama o
    kuşkuluydu; Laurier'nin kör kalması kesin gibi bir şeydi.
</div>
<div>
    <br/>
</div>
<div>
    Margarita bunları ağlamaklı bir sesle söylemişti, ama gözleri kupkuruydu.
    Gözyaşının dayanılmaz gereksinimini duymuyordu. Barış zamanlarındaki nice
    şey gibi, şimdi artık gözyaşları da fazlalıktı. Şu birkaç güncüğün içinde
    neler görmemişti gözleri!..
</div>
<div>
    <br/>
</div>
<div>
    — Nasıl da seviyorsun onu! –diye haykırdı Julio.
</div>
<div>
    <br/>
</div>
<div>
    Kadın kendisine o ana kadar siz diye yönelmişti, işitilmekten korkuyordu,
    aynı zamanda sanki bir dostla konuşurmuş gibi uzak tutmaya çalışıyordu onu.
    Ama sevgilisinin üzüntüsü soğuk tavrının üstesinden geldi.
</div>
<div>
    <br/>
</div>
<div>
    — Hayır; ben seni seviyorum... Seni her zaman seveceğim ben.
</div>
<div>
</div>
<div>
    Bunu söyleyişindeki sadelik ve birden sen demesi Desnoyers'e güven aşıladı.
</div>
<div>
    <br/>
</div>
<div>
    — Ya öteki? –diye sordu heyecanla.
</div>
<div>
    <br/>
</div>
<div>
    Yanıtı işittiğinde sanki güneşe bir gölge düşmüş de bir an ışığını
    karartmış gibi oldu. Sanki yeryüzüne ve kendi düşüncelerine bir bulut
    iniyor da bir soğukluk duygusu saçıyor gibiydi.
</div>
<div>
    <br/>
</div>
<div>
    — Onu da seviyorum.
</div>
<div>
    <br/>
</div>
<div>
    Bunu söylerken, yalana karşı savaşmış ve yol açtığı acıları sezdikçe
    ağlayan bir ruhun içtenliğiyle, bağışlaması için yalvarır gibi bakıyordu
    Julio'ya.
</div>
<div>
    <br/>
</div>
<div>
    Delikanlı o kaskatı öfkesinin birden bir dağ gibi çatlayıp çöktüğünü
    hissetti. "Ah, Margarita!" Titrek, alttan alan bir sesle. Aralarındaki her
    şey bu sadelikle bitebilir miydi hiç? Birbirlerine verdikleri antlar yalan
    mıydı yoksa?.. Karşı durulmaz bir yakınlaşmayla birbirlerini aramış,
    birbirlerinin içinde erimiş, tek vücut olmuşlardı... ve şimdi işte
    birdenbire kayıtsızlıkla sertleşmiş, birbirini iten iki beden gibi
    çarpışacaklar mıydı yani?.. Ne anlamı vardı yani bu saçmalığın, yok
    kendisini her zamanki gibi severmiş ama eski kocasını da severmiş aynı
    zamanda?
</div>
<div>
    <br/>
</div>
<div>
    Margarita başını eğdi, umutsuzca mırıldandı:
</div>
<div>
    <br/>
</div>
<div>
    — Sen erkeksin, ben kadınım. Ne dersem diyeyim, beni anlamayacaksın.
    Erkekler bizim bazı gizlerimize akıl erdiremezler... Bir kadın olsa beni
    daha iyi anlardı.
</div>
<div>
</div>
<div>
    Desnoyers başına gelen felaketi olanca acılığıyla bilmeyi istedi. Margarita
    korkusuzca anlatabilirdi. Darbelere dayanacak gücü buluyordu kendinde...
    Peki Laurier kendisine Margarita'nın bakıp okşadığını duydukça ne
    diyordu?..
</div>
<div>
    <br/>
</div>
<div>
    — Kim olduğumu bilmiyor ki... Beni de başkaları gibi bir hastabakıcı
    sanıyor, onun yapayalnız ve kör olduğunu, mektup yazanı, ziyarete geleni
    olmadığını görünce acımış biri sanıyor... Bazı anlarda galiba gerçeği
    sezinliyor diye kuşkulandığım oldu. Sesimi, ellerimin dokunuşunu duydukça
    şaşırıp kasılıyordu. Ailesini kaybetmiş, dünyada yalnız kalmış bir
    Belçikalı kadınım dedim. O bana önceki hayatını şöyle bir anlattı, nefret
    edilecek bir hayatı unutmak isteyen biri gibi...
</div>
<div>
    <br/>
</div>
<div>
    Eski karısı hakkında tek ağır söz etmedi. Öyle geceler oluyor ki beni
    tanıdığından kuşkulanıyorum, tanımıyormuş gibi yapmak için körlüğünden
    yararlanıyor diyorum ve bana işkence oluyor... Yeniden görebilsin
    istiyorum, doktorlar bir gözünü kurtarsınlar istiyorum, ama aynı zamanda
    korku içindeyim. Beni tanıdığında ne der acaba?.. Ama, yok; gözü açılsın
    daha iyi; ondan sonra da ne olacaksa olsun. Sen bu kaygıları anlayamazsın,
    sen benim ne azap içinde olduğumu bilmiyorsun.
</div>
<div>
    <br/>
</div>
<div>
    Kafasını toparlayabilmek için bir an sustu, ruhundaki tedirginliği yeniden
    ortaya döktü.
</div>
<div>
    <br/>
</div>
<div>
    — Ah bu savaş! –diye sürdürdü–. Hayatımızı nasıl altüst etti! Bundan iki ay
    önce olsa, bu durumum bana olağandışı, inanılmaz görünürdü... Öyle ya, ben
    kalkıp kocama bakıcılık edeceğim, benim kim olduğumu keşfeder de benden
    uzaklaşırsa diye korkacağım, aynı zamanda beni tanıyıp bağışlamasını
    dileyeceğim... Ancak bir haftadır yanında
</div>
<div>
</div>
<div>
    yaşıyorum. Elimden geldiğince sesimi değiştiriyorum, kim olduğumu belli
    edecek sözler söylememeye çalışıyorum...
</div>
<div>
    <br/>
</div>
<div>
    Ama uzun süremez bu. Bu tür durumlara ancak romanlarda rastlanır.
</div>
<div>
    <br/>
</div>
<div>
    Bu kararlı tavrına birden bir kuşkunun gölgesi düştü.
</div>
<div>
    <br/>
</div>
<div>
    — Ben sanıyorum ki –diye sürdürdü– beni ilk andan beri tanımıştır...
    Susuyor, tanımaz gibi yapıyor, çünkü beni küçümsüyor... çünkü asla
    bağışlayamayacak beni. Öyle kötülük ettim ki!.. Ona o kadar büyük acı
    verdim ki!..
</div>
<div>
    <br/>
</div>
<div>
    Bazı ihtiyatsızca sözlerinin ardından yaralının uzun uzun susup
    düşüncelerine gömüldüğünü anımsıyordu. Margarita bakıcılığını üstlendikten
    iki gün sonra birden isyan etmiş, onunla gezmeye çıkmayı istememişti. Ama
    gözleri görmediğinden, direnişinin yararsızlığını fark ederek sessiz bir
    edilginlikle kendini bırakmıştı.
</div>
<div>
    <br/>
</div>
<div>
    — Nasıl isterse öyle düşünsün –diye sonuçlandırdı Margarita
    cesaretlenerek–, küçümsesin beni. Ben burada, olmam gereken yerdeyim işte.
    Beni bağışlamasına ihtiyacım var; ama bağışlamazsa da yine yanında
    kalacağım... Öyle anlar oluyor ki, keşke gözü açılmasa diyorum. Böylelikle
    hep bana ihtiyacı olur, bütün yaşamımı onun yanında geçirebilirim, kendimi
    ona feda ederim...
</div>
<div>
    <br/>
</div>
<div>
    — Peki ya ben? –dedi Desnoyers.
</div>
<div>
    <br/>
</div>
<div>
    Margarita uykudan uyanır gibi, şaşkınlık dolu gözlerle baktı ona.
    Doğruydu... ya öteki?.. İşlediği kabahatlerin kefareti ödemek anlamına
    gelen bu özveriyle ateşlenerek, karşısındaki erkeği unutuvermişti.
</div>
<div>
</div>
<div>
    —Sen! –dedi uzun bir sessizliğin ardından–; sen benden vazgeçmek
    zorundasın... Hayat bizim düşündüğümüz gibi değilmiş. Savaş olmasaydı belki
    de düşlerimizi gerçekleştirebilirdik; ama şimdi!.. İyi düşün. Ben yaşamımın
    kalanında çok ağır bir yükü omuzlamış olacağım, ama aynı zamanda tatlı bir
    yük, beni bir yandan ürkütüyor, bir yandan bir o kadar da zevkli geliyor.
    Onca aşağılamış olduğum bu erkekten asla ayrılmayacağım, dünyada
    yapayalnız, bir çocuk gibi korunmaya muhtaç. Sen neden benim yazgımı
    paylaşasın ki? Gözleri görmeyen iyi bir adamın yanında ebedi bir
    hastabakıcıyla nasıl aşk yaşayabilirsin ki? Tutkumuzla onu sürekli
    aşağılamış oluruz... Hayır; en iyisi sen uzaklaş. Yalnız ve serbest, kendi
    yolunu izle. Beni bırak: Seni benden daha fazla mutlu edecek başka
    kadınlara rastlayacaksın. Sen o yazgısı her adımında yeni bir mutluluğa
    rastlamak olan erkeklerdensin.
</div>
<div>
    <br/>
</div>
<div>
    Övgülerini sürdürdü. Sesi dingindi, yine de sonsuza değin uzaklaşan
    mutluluğa elveda demenin sızısıyla titriyordu. Sevdiği adam başkalarının
    olacaktı; kendi eliyle teslim ediyordu!.. Ama özverinin soylu hüznüyle
    dinginleşti. Daha çok kendi suçlarının kefaretini ödemek için vazgeçiyordu
    sevgilisinden.
</div>
<div>
    <br/>
</div>
<div>
    Julio gözlerini indirdi, kafası karışmış, yenilmişti. Margarita'nın çizdiği
    o gelecek tablosu içine korku salıyordu. Hastabakıcının yanında yaşamak,
    körün habersizliğinden yararlanarak aşklarıyla onu her gün yeniden
    aşağılamak, ah, hayır! Alçaklık olurdu. Felakete uğramış olan o iyi yürekli
    adama az önce nasıl bir hainlikle baktığını anımsayınca utanıyordu şimdi.
    Onunla mücadele edecek gücü yoktu. Parkın bankında öylece oturmuş, cılız ve
    güçsüzken,
</div>
<div>
</div>
<div>
    delikanlılığının olanca ateşiyle Julio Desnoyers'ten daha yüce ve
    saygıdeğerdi. Hayatında bir işe yaramıştı; onun yapmaya cesaret edemediği
    şeyi yapmıştı.
</div>
<div>
    <br/>
</div>
<div>
    Ötekinden aşağı olduğunun bilinciyle terk edilmiş bir çocuk gibi sızlandı.
</div>
<div>
    <br/>
</div>
<div>
    — Şimdi ne olacağım ben!..
</div>
<div>
    <br/>
</div>
<div>
    Dönmemek üzere giden aşkını, kırılan umutlarını, yerine getirilen görevin
    mutluluğuyla aydınlanarak, ama tekdüze ve acılı geleceği düşünerek,
    Margarita da söylendi:
</div>
<div>
    <br/>
</div>
<div>
    — Ya ben?.. Ben ne olacağım!..
</div>
<div>
    <br/>
</div>
<div>
    Birden bir çözüm bulmuş gibi canlandı Desnoyers.
</div>
<div>
    <br/>
</div>
<div>
    —Bak Margarita, ben senin gönlünün içini okuyorum. Şu adamı seviyorsun, iyi
    de ediyorsun. O benden üstün, kadınlar da her türlü üstünlüğün çekiciliğine
    kapılır zaten... Ben korkağın biriyim. Evet, evet, hiç hayır deme; ben
    korkağım, olanca gençliğime, bütün gücüme karşın. Nasıl olur da o adamın
    davranışından etkilenmezdin sen?.. Ama ben yitirdiğimi geri kazanacağım...
    Bu senin ülken Margarita, ben de onun uğruna savaşacağım. Sakın hayır
    deme...
</div>
<div>
    <br/>
</div>
<div>
    Apansız coşkusuyla alevlenmiş, kahramanlıklar tasarlıyordu. Cepheye
    gidecekti. Margarita yakında ondan söz edildiğini işitirdi. Niyeti ilk
    çarpışmada er meydanına serilip kalmak ya da kahramanlıklarıyla millete
    parmak ısırtmaktı. Her şekilde, bu utanç verici durumunu düzeltmiş
    olacaktı: Ölüp unutulacak ya da şan alacaktı.
</div>
<div>
</div>
<div>
    <br/>
</div>
<div>
    — Hayır! –diye haykırdı kadın korkuyla–. Sen, hayır. Öbürü yeter de artar
    bile... Amma da dehşet! Sen de yaralanırsın, hayatının sonuna kadar sakat
    kalırsın, belki de ölürsün... Hayır; sen yaşa. Yaşamanı yeğlerim,
    başkasının olsan da. Ben var olduğunu bileyim, seni arada sırada şöyle bir
    göreyim, beni unutmuş olsan da, beni tanımıyormuş gibi kayıtsızca geçsen de
    yanımdan.
</div>
<div>
    <br/>
</div>
<div>
    Hayır derken ateşli bir aşkı, düşüncesiz, yiğitçe bir aşkı haykırıyordu,
    hani insan tek sevdiği hayatta kalsın diye her acıya razı olur ya, öyle.
</div>
<div>
    <br/>
</div>
<div>
    Ama ardından, Julio sahte bir umuda kapılmasın diye ekledi:
</div>
<div>
    <br/>
</div>
<div>
    — Sen yaşa; sen ölmemelisin; benim için yeni bir işkence olur... Ama bensiz
    yaşa. Unut beni. Ne desek yararı yok, benim yazgım sonsuza dek onun yanında
    yazılmış.
</div>
<div>
    <br/>
</div>
<div>
    Desnoyers dileklerin, itirazların etkisizliğini sezinleyerek yeniden
    cesaretini yitirdi.
</div>
<div>
    <br/>
</div>
<div>
    — Ah, ne kadar da seviyormuşsun onu!.. Beni nasıl da aldatmışsın!
</div>
<div>
    <br/>
</div>
<div>
    Margarita, son bir yalvarmayla, konuşmalarının başında söylediklerini
    yineledi. Julio'yu seviyordu... kocasını da seviyordu. Farklı aşklardı
    onlar. Hangisinin daha ateşli geldiğini söylemek istemiyordu, ama felaket
    onu ikisinin arasında bir seçim yapmaya zorlamıştı ve o daha acılı olanı,
    daha büyük özveri gerektireni yeğliyordu.
</div>
<div>
    <br/>
</div>
<div>
    — Sen erkeksin, beni asla anlayamayacaksın... Bir kadın olsa beni anlardı.
</div>
<div>
</div>
<div>
    Julio, bakışlarını çevrede dolaştırdığında, akşamın bir göksel olayın
    etkisiyle değiştiğini sandı. Park yine öyle güneşin aydınlığındaydı, oysa
    ağaçların yeşili, yerlerin sarısı, göğün mavisi, nehrin beyaz köpükleri,
    hepsi kararmış, karışmış gibi geldi ona, sanki kül yağmıştı üstlerine.
</div>
<div>
    <br/>
</div>
<div>
    — Yani... aramızda her şey bitti mi şimdi?
</div>
<div>
    <br/>
</div>
<div>
    Titrek, gözyaşlarıyla dolu, yalvaran sesi kadının duygularını gizlemek için
    başını çevirmesine neden oldu.
</div>
<div>
    <br/>
</div>
<div>
    Sonra o yürek sızlatan sessizlikte, karşılıklı iki umutsuzluk, sanki
    geleceğin gölgelerini sorguluyorlarmış gibi, aynı yanıtı yinelediler. "Ne
    olacağım ben?"
</div>
<div>
    <br/>
</div>
<div>
    Söylenecek şey kalmamıştı artık. Onarılması olanaksız sözcükler iki
    sevgilinin arasında her an büyüyecek, onları ters yönlere doğru itecek bir
    engel gibi yükselmedeydi. Bu acılı konuşmayı uzatmanın ne anlamı vardı
    ki?.. Margarita bir sahneyi sona erdirmek isteyen her kadının yaptığı gibi
    ani ve güçlü bir kararlılık gösterdi: "Elveda!" Yüzü sarımsı bir solgunluğa
    bürünmüştü, gözbebekleri ölgünleşmiş, ışığı sönen bir fener gibi
    dumanlanmıştı. "Elveda!" Yaralısının yanına dönmek zorundaydı.
</div>
<div>
    <br/>
</div>
<div>
    Ona hiç bakmadan yürüdü gitti. Desnoyers de içgüdüsel olarak ters yönde
    ilerledi. Sakinleşip de geri dönmek istediğinde, onun kolunu köre uzatmış,
    başını bir kez bile çevirmeksizin uzaklaştığını gördü.
</div>
<div>
    <br/>
</div>
<div>
    Yalnız kaldığında öylesine umutsuzdu ki, kendi kendini beceriksizlikle
    suçladı. Şimdi aklına bin bir düşünce birden akın ediyordu, her biri de
    Margarita'yı inandırmak için yeterli
</div>
<div>
</div>
<div>
    <br/>
</div>
<div>
    geliyordu ona. Hiç kuşkusu yoktu, derdini anlatamamıştı: Onunla bir kez
    daha konuşmalıydı... Böylece Lourdes'da kalmayı kararlaştırdı.
</div>
<div>
    <br/>
</div>
<div>
    Otelde, nehrin taşların arasından şırıldayışını dinleyerek işkenceli bir
    gece geçirdi. Uykusuzluk onu amansız pençelerine almış, bitip tükenmez bir
    işkence gibi kemiriyordu. Birkaç kez ışığı yaktıysa da okuyamadı. Gözlerini
    aptal aptal duvar kâğıdının resimlerine dikti, zengin hacıların kalmış
    olduğu oda dini içerikli baskılarla süslüydü. Mutlak bir düşüncesizliği
    düşünen Doğu insanları gibi kıpırtısız, dalgın yattı. Beyninin boşluğunda
    dönüp dolaşan tek fikir şuydu: "Şimdi onu bir daha göremeyeceğim... Olur iş
    mi bu?"
</div>
<div>
    <br/>
</div>
<div>
    Bir an dalacak oldu, kendisini havaya uçuran dehşetli bir patlama
    duygusuyla uyanıverdi. Öylece, uykusuz kaldı, bunalımından ter döküyordu,
    sonunda odanın karanlığında süt beyazı bir ışık karesi belirmeye başladı.
    Tanın ağarışı pencere perdelerine yansımaya başlamıştı.
</div>
<div>
    <br/>
</div>
<div>
    Günün kadife okşamasıyla sonunda gözlerini kapatabildi. Uyandığında sabah
    ilerlemişti, Meryem'in mağarasının yanındaki parka koştu... Titrek,
    yararsız bir bekleyişle, bir yaralıya rehberlik eden her beyazlı kadında
    Margarita'yı gördüğünü sanarak saatler geçti!
</div>
<div>
    <br/>
</div>
<div>
    Öğleden sonra, tabaklara el sürmediği bir yemeğin ardından, yine bahçelerde
    onu aramaya döndü. Kör subayı koluna takmış, geldiğini gördüğünde yine
    cesareti kırıldı. Sanki boyu daha uzamış, daha zayıflamış, yüzü süzülmüştü,
    yanaklarında iki gölgeli çukurluk, gözleri hummayla parlıyordu,
    gözkapakları yorgunluktan kasılmıştı. Gerisinde
</div>
<div>
</div>
<div>
    <br/>
</div>
<div>
    kendisinin otelde geçirdiğine benzer, az sayıda ama inatçı düşüncelerle,
    acılı bir şaşkınlıkla dolu bir işkence gecesini sezinledi. Birden
    uykusuzluğun ve iştahsızlığın olanca ağırlığını, son saatlerde yaşadığı
    zalimce duyuların ezici heyecanını üzerinde hissetti. Amma da talihsizdi
    ikisi de!..
</div>
<div>
    <br/>
</div>
<div>
    Margarita ihtiyatla ilerliyordu, bir tehlikeden sakınır gibi sağına soluna
    bakınıyordu. Onun varlığını fark edince âmâya iyice sokuldu, eski
    sevgilisine yalvaran gözlerle bir baktı, umutsuzluk içinde merhamet
    dileniyordu... Ah, o ne bakıştı öyle!
</div>
<div>
    <br/>
</div>
<div>
    Julio utanç duydu; kişiliği ikiye bölünmüş gibiydi; kendi kendisine bir
    yargıcın gözleriyle baktı. Julio Desnoyers denen kişi, işe yaramaz bir
    çapkın, orada ne yapıyordu öyle? Varlığıyla bir zavallı kadına işkence
    ediyordu, tüm insanlık başka dertlerin peşindeyken, kendi küçücük bencil
    kaygılarıyla onu soylu pişmanlığından yüz geri ettirmeye çalışıyordu...
    Kendi korkaklığına sinirlendi. Kurbanının uykusundan yararlanan bir hırsız
    gibi, kendisini göremeyen, kendini savunamayan iyi ve cesur bir adamın
    çevresinde dolanıyor, dünyada onun olan ve şimdi bir mucizeyle kendisine
    geri dönen tek sevgiyi çalmaya niyetleniyordu. Aman ne güzel, Bay
    Desnoyers!.. Seni alçak seni!
</div>
<div>
    <br/>
</div>
<div>
    Dışardan bakarak sıraladığı o aşağılamalar, küçümsemesini hak eden öteki
    beninin karşısına dikilmesini sağladı: Yukarıdan bakıyor, zalimce
    davranıyor, kaçamak yolu bırakmıyordu ona.
</div>
<div>
    <br/>
</div>
<div>
    Başını öte yana çevirdi: Margarita'nın yalvaran bakışlarıyla karşılaşmak
    istemedi; onun sessiz siteminden ürktü. Sırtındaki hırpalanmış yiğit
    üniformasıyla, görevinin ve
</div>
<div>
</div>
<div>
    şanının ağırlığıyla yaşlanmış çehresiyle âmâya bakmaya da cesaret edemedi.
    Bir pişmanlıktan korkar gibi korkuyordu ondan.
</div>
<div>
    <br/>
</div>
<div>
    Çifte sırtını döndü; uzaklaştı. Elveda aşk! Elveda mutluluk!.. Artık
    adımları kararlıydı; yüreğinde bir mucize olmuştu: Kendi yolunu bulmuştu.
</div>
<div>
    <br/>
</div>
<div>
    Haydi Paris'e!.. Yeni bir hayalin hevesi amaçsız varlığının koskocaman
    boşluğunu dolduracaktı.
</div>
<div>
</div>
<div>
    V
</div>
<div>
</div>
<div>
    İstila
</div>
<div>
    <br/>
</div>
<div>
    <br/>
</div>
<div>
    Don Marcelo şatosuna sığınmak üzere kaçarken Villeblanche'ın belediye
    başkanına rastladı. Adam salvo atışın patlamasıyla barikata doğru koşmuştu.
    Gecikmeliler grubunun ortaya çıkışını öğrenince umutsuzlukla kollarını
    havaya kaldırdı. Çıldırmıştı bunlar. Direnişleri kasabanın felaketi
    olacaktı. Ardından direnmekten vazgeçsinler diye yalvarmak üzere yeniden
    koştu.
</div>
<div>
    <br/>
</div>
<div>
    Sabahın dinginliği bozulmaksızın uzun bir süre geçti. Desnoyers
    kulelerinden en yükseğine tırmanmış, dürbünle kırı gözlüyordu. Karayolunu
    ayırt edemiyordu; yalnız önündeki koruluğu görebiliyordu. O dalların
    altında gizli bir etkinlik olduğunu tahmin etti; mola vermiş insan
    kitleleri, saldırı için hazırlanan birlikler. Kaçakların beklenmedik
    savunması istilanın gidişini engellemişti. Desnoyers o bir avuç çılgını ve
    inatçı komutanlarını düşündü: Ne olacaktı yazgıları?
</div>
<div>
    <br/>
</div>
<div>
    Dürbünü kasabanın çevresine tuttuğunda keplerin kırmızı beneklerinin yeşil
    çayırlarda gelincik gibi kaydıklarını gördü. Geri çekiliyorlardı,
    direnmenin yararsızlığına inanmışlardı. Belki de Marne'ı aşabilmeleri için
    kendilerine bir sığlık ya da orada unutulmuş bir kayık göstermişlerdi ki,
    nehre doğru geri geri gidiyorlardı. Almanların Villeblanche'a girmeleri an
    meselesiydi.
</div>
<div>
    <br/>
</div>
<div>
    Yarım saat derin bir sessizlik içinde geçti. Tepelerin fonu üzerinde
    kasabanın damlardan oluşan kütlesiyle, kilisenin tepesinde demirden bir
    horoz bulunan çan kulesi beliriyordu.
</div>
<div>
</div>
<div>
    Her şey sakin görünüyordu, en güzel barış günlerindeki gibi. Apansızın
    uzaklarda, ormanın gürültülü ve ince bir şey kustuğunu gördü, sağır bir
    gümbürtüye eşlik eden bir buhar topu. Tiz bir sesle havayı yarıp geçti bir
    şey. Ardından kasabanın damlarından biri krater gibi açıldı, kirişler,
    duvar parçaları, kırık mobilyalar havaya uçtu. Evin içi tozdan, dumandan,
    tahtalardan bir fıskiye olmuş, uçup kaçıyordu.
</div>
<div>
    <br/>
</div>
<div>
    İstilacılar saldırıya girişmeden önce Villeblanche'ı bombalıyorlardı,
    sokaklarında inatçı bir direnişle karşılaşacaklarından korkmuş
    olmalıydılar. Yeni mermiler düştü. Kimileri evlerin tepelerinden geçip
    kasabayla şato arasında patlıyordu. Desnoyers'in mülkünün kuleleri
    topçuların hedefine dönüşmekteydi. Bu tehlikeli gözlem noktasından inmeyi
    tasarlıyorken, kilisenin kulesinden örtü ya da çarşafa benzer beyaz bir
    kumaşın sarkıtıldığını gördü. Kasaba halkı bombardımanı önlemek için bu
    teslim işaretini vermişti. Birkaç mermi daha düştü; ardından sessizlik
    çöktü.
</div>
<div>
    <br/>
</div>
<div>
    Don Marcelo şimdi şatosunun parkındaydı, kapıcının bir ağacın dibine
    şatodaki av tüfeklerini gömüşünü seyrediyordu. Ardından demir parmaklığa
    yöneldi. Düşmanlar gelmek üzereydiler, onları karşılamak gerekiyordu. O
    tedirgin bekleyişte yeniden pişmanlığın pençesine düştü. Orada ne yapıyordu
    ki? Neden kalmıştı sanki?.. Ama inatçı karakteri korkunun verdiği kuşkuları
    hemen dağıttı. Oradaydı, çünkü kendi malını korumak zorundaydı. Zaten
    bunları düşünmek için de çok geçti artık.
</div>
<div>
    <br/>
</div>
<div>
    Birden sabahın sessizliğini sanki sert bir kumaşın sağır bir çatırtıyla
    yırtılışı bozdu.
</div>
<div>
</div>
<div>
    — Ateş ediyorlar efendim –dedi kapıcı–. Salvo atışı. Meydanda olmalı.
</div>
<div>
    <br/>
</div>
<div>
    Birkaç dakika sonra kasaba kadınlarından birinin geldiğini gördüler,
    kolları bacakları kararıp bir deri bir kemik kalmış bir kocakarı, koşusunun
    şiddetinden soluk soluğaydı, çevresine deli gözleriyle bakıyordu. Nereye
    gideceğini bilemeden kaçıyordu, tehlikeden uzaklaşmak, dehşet
    görüntülerinden kurtulmak için. Desnoyers ile kapıcı ailesi onun dehşet
    hıçkırıklarıyla kesilen açıklamasını dinlediler.
</div>
<div>
    <br/>
</div>
<div>
    Almanlar Villeblanche'daydılar. İlkin otomobille son hızla girmişler,
    kasabanın bir ucundan öbürüne gitmişlerdi. Makineli tüfekleri kapalı
    evlere, açık kapılara rasgele ateş kusuyor, yaklaşanları deviriyordu.
    Kocakarı kollarını dehşetle açtı... Ölüler... çok çok ölü... yaralılar...
    kan. Ardından başka zırhlı araçlar meydanda durmuşlar, onları her yandan
    gelen süvari grupları, piyade taburları izlemişti, çok çok taburlar.
    Miğferli adamlar öfkeden çılgına dönmüşlerdi: Halkı kendilerine ateş
    etmekle suçluyorlardı. Meydanda belediye başkanıyla onları karşılamaya
    çıkan birkaç kasabalıyı dövmüşlerdi. Can çekişen birkaç yaralının üstüne
    eğilen papaz da hırpalanmıştı... Hepsini tutsak almışlardı. Almanlar onları
    kurşuna dizmekten dem vuruyorlardı.
</div>
<div>
    <br/>
</div>
<div>
    İhtiyar kadının sözleri yaklaşan otomobillerin gürültüsüyle kesildi.
</div>
<div>
    <br/>
</div>
<div>
    — Aç parmaklığı –buyurdu efendisi kapıcıya.
</div>
<div>
    <br/>
</div>
<div>
    Demir parmaklık açıldığı gibi kaldı, bir daha kapanmadı.
</div>
<div>
    <br/>
</div>
<div>
    Mülkiyet hakkının sonu gelmişti.
</div>
<div>
</div>
<div>
    Kapının önünde tozla kaplı, adamlarla dolu koskocaman bir otomobil durdu.
    Ardından başka araçların klaksonları işitildi, sıkı bir fren yaparak
    durduklarında birbirlerine haber veriyorlardı. Desnoyers yere atlayan
    askerler gördü, hepsi yeşilimsi gri üniformalar giymişlerdi, sivri tepeli
    miğferleri de aynı renkte bir kılıfla kaplıydı. Önden gelen bir tanesi onun
    alnına tabancasını dayadı.
</div>
<div>
    <br/>
</div>
<div>
    — Keskin nişancılar nerede? –diye sordu.
</div>
<div>
    <br/>
</div>
<div>
    Beti benzi atmıştı, öfkeden, korkudan ve öç alma isteğinden solgunlaşmıştı.
    Bu üç başlı heyecandan ötürü yanakları titriyordu. Don Marcelo, gözlerinin
    bir parmak ötesindeki o tehditkâr kara boruyu seyrederek ağır ağır konuştu.
    Keskin nişancı falan yoktu. Şatoda yalnızca kapıcı ailesiyle kendisi, yani
    mülk sahibi bulunuyordu.
</div>
<div>
    <br/>
</div>
<div>
    Subay yapıya baktı, sonra şaşkınlığını gizlemeksizin Desnoyers'i süzdü, onu
    mülk sahibi olmak için fazla gösterişsiz bulmuş gibiydi. Yalnızca
    çalışanlardan biri sanmıştı onu, toplumsal hiyerarşiye olan saygısından
    ötürü tabancasını indirdi.
</div>
<div>
    <br/>
</div>
<div>
    Ama böyle yapmakla birlikte buyurgan tavrını elden bırakmadı. Don
    Marcelo'yu rehberlik etmesi için itekledi; onu önünden yürütüyordu, kırk
    kadar asker de peşlerinden geliyordu. Anayolun iki yanındaki ağaçların
    siperinde iki sıra olup yürüdüler, şatonun pencerelerine tedirginlikle
    bakıyorlardı, birden sıkı bir ateş bekliyormuş gibiydiler. Desnoyers sakin
    bir tavırla ortadan yürüdü, ilkin adamlarının ihtiyatına öykünen subay da
    şatonun indirilmiş bulunan köprüsünü geçerken onun yanına geldi.
</div>
<div>
</div>
<div>
    Silahlı adamlar odalara dağılıp düşman aradılar. Süngülerini yatakların,
    divanların altına sokuyorlardı. Bazıları otomatik bir yıkıcılıkla perdeleri
    ve yatakların zengin örtülerini parçaladılar. Ev sahibi itiraz etti:
    Niçindi o yararsız yıkıcılık?.. Koskocaman çizmelerin halıları çamura
    buladığını görüp tüfek dipçikleriyle sırt çantalarının kırılgan mobilyalara
    çarptığını işittikçe dayanılmaz bir işkence yaşıyordu. Zavallı tarihi
    malikâne!..
</div>
<div>
    <br/>
</div>
<div>
    Subay ona tuhaf tuhaf baktı, böylesine ıvır zıvır nedenlerden ötürü ses
    çıkarmasına şaşmıştı. Yine de Almanca bir buyruk verdi ve adamları hoyratça
    keşifler yapmaktan vazgeçtiler. Ardından, o olağanüstü saygısının nedenini
    belirtmek ister gibi, Fransızca ekledi:
</div>
<div>
    <br/>
</div>
<div>
    — Sanırım siz ordu komutanımızı konuk etmekle onurlandırılacaksınız.
</div>
<div>
    <br/>
</div>
<div>
    Şatoda gizli düşman bulunmadığına emin olunca daha bir nazikleşmişti. Yine
    de keskin nişancılara öfkesinde ısrarlıydı. Fransızların çekilmesinden
    sonra önlem almadan ilerlemekte olan Alman askerlerinin üzerine kasaba
    halkından bazı kimseler ateş açmıştı.
</div>
<div>
    <br/>
</div>
<div>
    Desnoyers itiraz etmek gereğini duydu. Kasabadan kimse değildi, keskin
    nişancı da yoktu: Fransız askerleriydi onlar. Kendisinin barikatta
    bulunduğunu söylemedi elbette, şatosunun kulelerinden birinden
    üniformalarını gördüğünü söyledi.
</div>
<div>
    <br/>
</div>
<div>
    Subay saldırganlaştı.
</div>
<div>
</div>
<div>
    — Siz de mi, ha?.. Aklı başında bir adama benziyorsunuz da, bu saçmaları
    nasıl geveliyorsunuz?
</div>
<div>
    <br/>
</div>
<div>
    Tartışmayı kesmek üzere küstahça ekledi:
</div>
<div>
    <br/>
</div>
<div>
    — Tamam, siz ille de üniformalıydılar diyorsanız öyle olsun, ama keskin
    nişancıydılar. Fransız hükümeti köylülere bizi öldürsünler diye silah ve
    üniforma dağıtmıştır. Belçika hükümeti de aynen öyle yapmıştı... Ama biz bu
    kurnazlıkları biliriz, cezalandırmasını da biliriz.
</div>
<div>
    <br/>
</div>
<div>
    Kasaba yakılacaktı. Villeblanche'ın dışında, barikatın yakınında yatan dört
    Alman ölüsünün öcünü alacaklardı. Belediye başkanı, papaz, kasabanın ileri
    gelenleri, hepsi kurşuna dizileceklerdi.
</div>
<div>
    <br/>
</div>
<div>
    O sırada en üst katı geziyorlardı. Desnoyers parkının ağaçları üzerine koyu
    renk bir sisin çöktüğünü gördü, çevresi güneş ışınlarıyla kızarmıştı.
    Oradan bakıldığında kasabadan görülebilen tek şey çan kulesinin tepesiydi.
    Demirden horozun çevresinde rüzgârın havalandırdığı siyah örümcek ağlarını
    andıran incecik paçavralar uçuşuyordu. Yanmış kereste kokusu şatoya kadar
    ulaştı.
</div>
<div>
    <br/>
</div>
<div>
    Alman subayı bu görünümü zalimce bir gülümsemeyle selamladı. Sonra, parka
    inerken, Desnoyers'e onu izlemesini buyurdu. Özgürlüğü de, vakarı da sona
    ermişti. Bundan böyle o adamların emrine girmişti, canları ne isterse
    yapacaklardı ona. Ah, neden orada kalmıştı sanki!.. Baş eğerek, tabancasını
    hâlâ elinde tutan subayın yanına otomobile bindi. Adamları hayali bir
    düşmanın kaçmasını engellemek üzere şatoya ve müştemilatına dağılmışlardı.
    Kapıcıyla ailesi ona gözleriyle
</div>
<div>
</div>
<div>
    elveda der gibiydiler. Kim bilir, belki de ölüme götürüyorlardı onları...
</div>
<div>
    <br/>
</div>
<div>
    Şatonun koruluğunun ötesinde yeni bir dünyayla karşılaştı. Villeblanche'a
    kadar olan kısa yol milyonlarca fersahlık bir sıçrama, insanlarla
    nesnelerin dumana büründüğü, cayır cayır yanan bir kızıl gezegene düşüş
    oldu. Kasabayı kıvılcımlar saçan, parlak bayraklarla beneklenmiş bir
    karanlık tente örtmüştü. Çan kulesi devasa bir ayin mumu gibi yanıyordu;
    kilisenin çatısı patlıyor, her yanından alevden fıskiyeler fışkırıyordu.
    Çevreyi bir yanık kokusu sarmıştı. Güneşin kayıtsız ışığında yangının
    parıltısı toparlanıp soluklaşıyor gibiydi.
</div>
<div>
    <br/>
</div>
<div>
    Tarlalarda, umutsuzluğun verdiği hızla kadınlar ve çocuklar çığlıklar
    atarak koşuşuyorlardı. Hayvanlar alevlerin sarmasıyla ahırlarından
    kaçmışlar, çılgın bir koşu tutturmuşlardı. İneklerle katanaların
    boyunlarından, korkuyla çekip kopardıkları ipleri sarkıyordu. Sağrılarından
    dumanlar tütüyordu, yanık kokuyorlardı. Domuzlar, koyunlar, tavuklar da
    kediler ve köpeklerle karışmışlar, onlar da bir koşu tutturmuşlardı. Tüm
    evcil hayvanlar topluluğu vahşi yaşamlarına geri dönmüş, uygar insandan
    kaçıyorlardı. Silah atışları, insanlıktan çıkmış kahkahalar işitiliyordu.
    Kasabanın dışında askerler keyifle kaçakları avlıyorlardı. Tüfeklerini
    hayvanlara doğrultuyorlar, insanları yaralıyorlardı.
</div>
<div>
    <br/>
</div>
<div>
    Desnoyers insanlar gördü, çok çok insanlar, her yanda insanlar. Güneye
    doğru durmadan geçip giden gri karınca yığınlarıydı, ormanlardan çıkıyor,
    yolları dolduruyor, tarlalardan yürüyorlardı. Yeşil bitki örtüsü
    ayaklarının altında yok oluyordu; çitler parçalanıyor, topların ağır
    ilerleyişinin ve
</div>
<div>
</div>
<div>
    binlerce atın tırısının ardından tozlar döne döne yükseliyordu. Yolun iki
    yanında birkaç tabur taşıtları ve çekek hayvanlarıyla mola vermişlerdi.
    Yeniden yürümeye koyulmadan önce dinleniyorlardı. Desnoyers tanıyordu o
    orduyu. Berlin'deki geçit törenlerinde görmüştü, onu da bir gün önceki ordu
    gibi değişmiş buldu. Karanlık, heybetli parıltısından, baldızıyla kocasını
    hayranlık gözyaşlarına boğan dilsiz, iddialı sertliğinden pek azı kalmıştı.
    Savaş, kendi gerçeklikleriyle, o dört dörtlük ölüm makinesinin bütün
    tiyatrovari havasını silip götürmüştü. Askerler kir pas içinde ve
    yorgundular. Beyaz, yağlı, kan ter içinde bedenlerin pis bir kösele
    kokusuyla karışık soluğu alayların üstünde dalgalanıyordu. Adamların
    hepsinin yüzlerinde açlık okunuyordu. Günler günüdür hep ellerinden kaçmayı
    başaran bir düşmanın peşi sıra hiç durmadan yürümüşlerdi. Bu zorunlu
    ilerleyişte levazımın gönderdiği yiyecekler kıtalara geç ulaşıyordu.
    Askerler sırt çantalarında ne varsa onunla yetinmek zorundaydılar.
    Desnoyers onların yol kenarına sıralanıp kara ekmek parçalarıyla küflenmiş
    sucuklar yediklerini gördü. Bazıları tarlalara dağılmışlar, şalgam ve
    benzeri yumruları topraktan söküyorlar, sertliklerine aldırmadan, gıcır
    gıcır topraklarıyla çiğniyorlardı. Bir sancaktar meyve ağaçlarını
    silkeliyor, alay sancağının direğiyle karıştırıyordu. 1870'in anılarıyla
    süslü şanlı sancak ham erikleri düşürmekte kullanılıyordu. Yerlere oturmuş
    olanlar o moladan yararlanarak şişmiş, terlemiş ayaklarını yüksek konçlu
    çizmelerinden çıkarıyorlardı, ortalığa mide bulandırıcı bir koku
    saçılıyordu.
</div>
<div>
    <br/>
</div>
<div>
    Madeni aksamları ve kemerleri pırıl pırıl parlayan piyade alayları, zengin
    üniformalarıyla dehşet saçan süvari erleri, kutsal Graal şövalyelerini
    andıran apak üniformalarıyla zırhlı
</div>
<div>
</div>
<div>
    süvariler, göğüsleri beyaz şeritli topçular, Desnoyers'in Berlin'de görmüş
    olduğu, Hartrott'lara hayranlıkla iç geçirten bütün o askerler şimdi
    tekdüze bir renkte birleşmiş, karmakarışık olmuşlardı, hepsi hardal
    yeşiliydi, yerlerde sürünürken toprakla bir olmaya çalışan kertenkeleleri
    andırıyorlardı.
</div>
<div>
    <br/>
</div>
<div>
    Demir gibi disiplinin hâlâ sürdüğü seziliyordu. Komutanların sert bir
    sözcüğüyle, bir düdük çalışıyla hepsi toplanıyor, robot kitlesinin
    yoğunluğunda birey kayboluveriyordu. Ne var ki tehlike, yorgunluk, zaferin
    kesinliği, erlerle subayları o an için birbirlerine yaklaştırmış, katı
    sınıf farklarını silmişti. Komutanlar kibirlerinin yalıtılmışlığından
    birazcık çıkıyorlar, adamlarıyla konuşmak lütfunda bulunuyor, onları
    yüreklendirmeye çalışıyorlardı. Haydi bir gayret daha, Fransızlarla
    İngilizleri saracaklar, o günlerde yıldönümü olan Sedan zaferini
    yineleyeceklerdi. Paris'e gireceklerdi: Bir haftalık işti. Paris!
    Zenginliklerle dolu kocaman mağazalar, ünlü restoranlar, kadınlar,
    şampanya, para... Ve erler, liderlerinin kendileriyle konuşmasından
    gururlanarak yorgunluğu ve açlığı unutuyorlar, Kudüs'ün görüntüsüne ermiş
    Haçlı kalabalıkları misali canlanıyorlardı. "Nach Paris!" Yürüyüş
    kollarının bir ucundan öbürüne dolaşıyordu o sevinçli haykırış. "Paris'e!
    Paris'e!.."
</div>
<div>
    <br/>
</div>
<div>
    Gıda kıtlığını şaraptan yana zengin bir toprağın ürünleriyle telafi
    ediyorlardı. Evleri yağmaladıklarında yiyecek buldukları enderdi, ama
    hepsinin birer şarap mahzeni vardı. Bira içmeye talimli, şarabı zengin
    ayrıcalığı sayan alt sınıftan Alman, fıçıları tüfeğinin dipçiğiyle
    parçalayarak, dalga dalga fışkıran o değerli içkiyle ayaklarını
    yıkayabiliyordu. Her tabur
</div>
<div>
</div>
<div>
    ardında boş şişelerden bir iz bırakıyordu. Mola verdikleri tarlaya camdan
    silindirler ekiyorlardı. Alay kamyonları gıda yüklerini
    yenileyemediklerinden, yollarına çıkan her köyde şarap yükleniyordu.
    Ekmeksiz kalmış askere alkol veriliyordu... Ve bu armağan subayların güzel
    öğütleri eşliğinde sunuluyordu. Savaş savaştır, düşmana hak etmediği
    acımayı göstermemelisiniz. Fransızlar tutsakları kurşuna dizerler, karıları
    yaralıların gözlerini oyarlar. Her kovuk bir tuzak demektir. İçine yalnız
    giren saf, masum Alman ölümüne gider. Yataklar çöküp korkunç bodrumlara
    dönüşür, dolaplar gizli kapılardır, her köşede bir cani saklıdır. Toprağını
    bir melodram sahnesine çevirmiş olan bu hain halkı cezalandırmak lazımdır.
    Belediye memurları, papazlar, öğretmenler keskin nişancıları yönetir ve
    korurlar.
</div>
<div>
    <br/>
</div>
<div>
    Desnoyers, o adamların yanan kasabanın çevresinden hangi umursamazlıkla
    yürüyüp gittiklerini görünce dehşete düştü. Ateşi ve yıkımı görmüyorlardı
    bile; gözlerinde hiçbir şeyin değeri yoktu: Sıradan bir görünümdü. Kendi
    ülkelerinin sınırını aştıklarından beri, öncü kuvvetler tarafından
    yıkılmış, ateşe verilmiş köyler, kendileri geçerken tutuşturdukları
    alevleri yeni parlamaya başlayan kasabalar, Belçika ve Fransa
    topraklarındaki ilerleyişlerinin duraklarını belirleyen işaretler olmuştu.
</div>
<div>
    <br/>
</div>
<div>
    Otomobil Villeblanche'a girerken yavaşlamak zorunda kaldı. Yanıp kül olmuş
    duvarlar sokağa yığılmıştı, yarı kömürleşmiş kirişler geçişi engelliyordu,
    araç dumanları çıkan enkaz arasından dönüp dolaşıyordu. Hâlâ ayakta kalmış
    konutların arasındaki arsalar mangal gibi yanıyordu; bazı evler
    yağmalanmış, kapıları kırılmıştı, ama yangından kurtulmuşlardı. Kömürleşmiş
    tahta parçalarıyla dolu o
</div>
<div>
</div>
<div>
    <br/>
</div>
<div>
    dörtgen biçimi alanlarda Desnoyers sandalyeler, yataklar, dikiş makineleri,
    demir kuzineler görebildi, köylü refahının eşyalarıydı hepsi, cayır cayır
    yanıyor, eğrilip bükülüyorlardı. Enkazın arasından çıkmış bir insan kolu da
    sezinledi, mum gibi tutuşmaya başlıyordu. Hayır, olanaksızdı bu... Bir
    kızgın yağ kokusu kerestelerle enkazın is kokusuna eklenmekteydi.
</div>
<div>
    <br/>
</div>
<div>
    Gözlerini yumdu, görmek istemiyordu. Bir an karabasan gördüğünü sandı. Bu
    dehşetin bir saati biraz geçen bir süreye sığdığını düşünmek inanılacak şey
    değildi. İnsan kötülüğünün bir kasabanın görünümünü bu kadarcık zaman
    içinde değiştirebileceğine inanamadı.
</div>
<div>
    <br/>
</div>
<div>
    Araba sıkı bir fren yapınca bakmak zorunda kaldı. Bu kez cesetler sokağın
    ortasındaydı: İki erkekle bir kadındılar. İstiladan önce kasabayı bir
    baştan öbürüne geçen makineli tüfeğin mermilerine hedef olmuşlardı
    herhalde. Az ötede, sırtlarını varlıklarından habersizmişçesine ölülere
    dönmüş birkaç asker yere oturmuş bir şeyler yiyorlardı. Şoför yolu açsınlar
    diye bağırdı. Tüfeklerle ve ayaklarıyla henüz sıcak olan cesetleri
    iteklediler, yerlerinden oynatıldıkça bir kan izi bırakıyorlardı. Onlarla
    duvar arasında birazcık yer açıldı, araç ilerledi... Bir çıtırtı, bir
    sıçrama. Arka tekerlekler kırılgan bir engeli çiğnemişti.
</div>
<div>
    <br/>
</div>
<div>
    Desnoyers şaşkınlık içinde koltuğuna büzülmüş, gözlerini yummuştu. Bu
    dehşet karşısında kendi yazgısını düşündü. Teğmen onu nereye götürüyordu
    acaba?...
</div>
<div>
    <br/>
</div>
<div>
    Meydanda belediye binasının yanmakta olduğunu gördü; kiliseden geriye
    kalan, alev dilleri arasında taştan bir enkazdı. Varlıklı kasabalıların
    evlerinin kapıları, pencereleri baltayla kırılmıştı. İçlerinde askerlerin
    hareket ettikleri görülüyordu,
</div>
<div>
</div>
<div>
    düzenle gidip geliyorlardı. Elleri boş giriyor, mobilyalar ve giysilerle
    dolu çıkıyorlardı. Kimileri üst katlardan aşağı eşyalar fırlatıyor, bir
    yandan da şakalaşıp gülüşüyorlardı. Sonra birden kaçışmak zorunda
    kalıyorlardı. Yangın bir patlama şiddeti ve hızıyla bir anda evi
    sarıveriyordu. Ellerinde madeni silindirler ya da kutular taşıyan birtakım
    adamları izliyordu. Önlerinden giden biri binaları gösteriyor, kırık
    camlarından içeriye kundaklar atılıp sıvılar dökülmesiyle alevler anında
    yükseliveriyordu.
</div>
<div>
    <br/>
</div>
<div>
    Alevler sarmış bir binadan iki paçavra yığınını andırır iki adamın
    çıktığını gördü, birkaç Alman tarafından sürükleniyorlardı. Kaputlarının
    lacivert lekesi üzerinde iki solgun yüz gördü, gözleri acıdan fal taşı gibi
    açılmıştı. Yerde sürünen bacakları lime lime olmuş kırmızı pantolonlarının
    içinden görünüyordu. Birinin kepi hâlâ başındaydı. Bedenlerinin bazı
    yerlerinden kan akıyordu; arkalarından çözülen sargıları sürükleniyordu.
    Fransız yaralılardı bunlar, geri çekilirken güçleri tükendiğinden kasabada
    kalmışlardı. Belki de yolun kesildiğini görünce umutsuzca direnen
    gruptandılar.
</div>
<div>
    <br/>
</div>
<div>
    Gerçeklik duygusunu yeniden kazanabilmek için yanındaki subaya baktı,
    konuşmayı denedi. Ama beriki onu susturdu: "Kılık değiştirmiş keskin
    nişancılar, şimdi cezalarını bulacaklar." Ve Alman süngüleri bedenlerine
    gömüldü. Ardından birinin başına bir tüfek dipçiği indi... Darbeler
    kafataslarının üstüne iniyor, iniyordu, kırılırken çatırdıyordu kemikler.
</div>
<div>
    <br/>
</div>
<div>
    Yaşlı adamın aklına bir kez daha kendi yazgısı düştü. Onca dehşet
    görüntüsünün ortasında nereye götürüyordu onu bu
</div>
<div>
</div>
<div>
    teğmen?
</div>
<div>
    <br/>
</div>
<div>
    Kasabanın dışına çıktılar, atlıların barikat kurmuş oldukları noktaya
    vardılar. El arabaları hâlâ oradaydı, ama yolun bir kenarına çekilmişti.
    Otomobilden indiler. Gri üniformalı bir öbek subay gördü, bütün ötekiler
    gibi miğferliydiler. Kendisini oraya kadar götürmüş olan subay bir eli
    alınlığında, kaskatı kesildi, grubun başında birkaç adım ileride duran bir
    başka subayla konuşuyordu. Desnoyers o adama baktı, adam da ona baktı,
    ufacık, mavi ve sert bakışlı gözleri kırışıklarla çizgilenmiş zayıf
    suratını deliyordu. General olmalıydı. Küstah ve inceleyici bakışıyla onu
    tepeden tırnağa bir süzdü. Don Marcelo hayatının bu incelemeye bağlı
    olduğunu sezinledi. Adamın aklına gelebilecek bir kötülük, hayalinin
    zalimce bir kaprisi onun sonu olabilirdi. General omuz silkti, yüzünde
    küçümseyici bir ifadeyle birkaç söz söyledi. Ardından iki yaveriyle bir
    otomobile bindi, grup dağıldı.
</div>
<div>
    <br/>
</div>
<div>
    Yaşlı adam içine düşmüş olduğu zalim belirsizlikte, subay yanına gelinceye
    dek geçen birkaç dakikayı sonsuzluk gibi algıladı.
</div>
<div>
    <br/>
</div>
<div>
    — Ekselans çok iyi yüreklidir –dedi subay–. Sizi kurşuna dizdirebilirdi,
    oysa bağışladı. Ve sizler kalkın da hâlâ bizim vahşi olduğumuzu söyleyin
    bakalım!..
</div>
<div>
    <br/>
</div>
<div>
    Karşısındakini küçümsediğinin bilincinde olmaksızın onu oraya kurşuna
    dizeceklerine emin olarak getirdiğini söyledi. General, Villeblanche'ın
    ileri gelenlerini cezalandırmak istiyordu, o da kendi kafasından, şato
    sahibinin de onlardan biri olduğu sonucuna varmıştı.
</div>
<div>
    <br/>
</div>
<div>
    — Askerlik görevi, beyefendi... Savaşın gereği bunlar.
</div>
<div>
</div>
<div>
    Böylece özür diledikten sonra yeniden ekselansı göklere çıkarmayı sürdürdü.
    Don Marcelo'nun mülküne gidip yerleşecekmiş, bu yüzden hayatını bağışlamış.
    Bir biçimde teşekkür etmesi gerekiyormuş. Ardından yine öfkeden yanakları
    titremeye başladı. Yol kenarına uzanmış birkaç cesedi gösteriyordu. Dört
    Alman askerinin cesetleriydi, üstlerine kaputlarını örtmüşlerdi, kaputların
    altından çizmelerinin koskocaman tabanları görülüyordu.
</div>
<div>
    <br/>
</div>
<div>
    — Cinayet bu! –diye haykırdı–. Yapan canilere çok ağır ödeteceğiz!
</div>
<div>
    <br/>
</div>
<div>
    O öfkesi içinde dört askerin ölümünü işitilmedik bir canavarlık sayıyordu,
    sanki savaşta yalnız düşmanların ölmesi, kendi yurttaşlarının kılına zarar
    gelmemesi gerekirmiş gibi.
</div>
<div>
    <br/>
</div>
<div>
    Derken bir subayın buyruğunda bir piyade birliği çıkageldi. Saflar
    aralandığında Desnoyers gri üniformaların ortasında itilip kakılan birkaç
    kasabalı gördü. Üstleri paramparçaydı. Bazılarının elleri, yüzleri kan
    içindeydi. Nöbetçinin yirmi adım ötesinde alçak bir duvarın önünde onları
    sıraya dizerlerken birer birer tanıdı: Belediye başkanı, papaz, orman
    bekçisi, evlerinin yandığını gördüğü kimi zengin kasabalılar.
</div>
<div>
    <br/>
</div>
<div>
    Kurşuna dizileceklerdi... Hiç kuşkusu kalmasın diye, teğmen açıklamalarını
    sürdürdü.
</div>
<div>
    <br/>
</div>
<div>
    — Siz bunu görün istedim. Öğrenmenizde yarar var. Böylelikle ekselansın
    hayırseverliğine minnetiniz artar.
</div>
<div>
    <br/>
</div>
<div>
    Tutsaklardan hiçbiri konuşmuyordu. Yararsız itirazlarla sesleri kısılmıştı.
    Canları gözlerinde yoğunlaşmıştı,
</div>
<div>
</div>
<div>
    çevrelerine şaşkınlık içinde bakınıyorlardı... Yani onları böyle,
    itirazlarına hiç kulak asmadan, suçsuzluklarının kanıtlarını kabul etmeden,
    soğukkanlılıkla öldüreceklerdi, olur iş miydi!
</div>
<div>
    <br/>
</div>
<div>
    Ölümün kesinliği birdenbire hepsine soylu bir dinginlik verdi. Yakınmanın
    yararı yoktu. Yalnız kasabada cimriliğiyle tanınan bir zengin umutsuzlukla
    sızlanıyordu: "Ben ölmek istemiyorum... ölmek istemiyorum ben."
</div>
<div>
    <br/>
</div>
<div>
    Desnoyers tir tir titreyerek, gözleri yaş içinde, o insafsız rehberinin
    arkasına saklandı. Kasabalıların hepsini tanıyordu, hepsiyle mücadele
    etmişti, şimdi eski çekişmelerine pişman oluyordu. Belediye başkanının
    alnında kırmızı bir leke vardı, derisi kemiğine kadar sıyrılmıştı.
    Göğsünden kırmızı-beyaz-lacivert bir kumaş parçası sarkıyordu: İstilacıları
    karşılamak üzere taktığı belediye başkanı şeridiydi; çekip koparmışlardı.
    Papaz ufacık, yuvarlak bedenini doğrultuyor, kurbanları, cellatları, bütün
    toprağı, gökyüzünü, aynı tevekkül dolu bakışla kucaklamaya çalışıyordu.
    Askerlerin hoyratlığıyla parçalanmış siyah kuşağı göbeğini serbest
    bırakmış, cüppesinin etekleri dalgalanıyordu. Gümüş rengi saçlarından kan
    damlıyor, beyaz yakalığına kırmızı lekeler düşüyordu.
</div>
<div>
    <br/>
</div>
<div>
    Şişmanlığından ötürü idam meydanına sarsak sarsak ilerlediği görülünce, bu
    trajik sessizliği vahşi gülüşler yırttı. İşkenceyi seyre koşan silahsız
    erler ihtiyarı kahkahalarla karşıladılar. "Papaza ölüm!.." Bu alayda eski
    din savaşlarının bağnazlığı titreşiyordu. Hemen hepsi dini bütün
    Protestanlar ya da Katoliklerdi; gel gelelim yalnız kendi ülkelerinin
    papazlarına inanıyorlardı. Almanya'dan dışarıya adım atar
</div>
<div>
</div>
<div>
    atmaz gördükleri her şeyi küçümsüyorlardı, kendi dinlerini bile.
</div>
<div>
    <br/>
</div>
<div>
    Belediye başkanıyla papaz birbirlerini arayarak, kalabalığın içinde yer
    değiştirdiler. Tumturaklı bir nezaketle grubun ortasındaki yeri
    birbirlerine ikram ediyorlardı.
</div>
<div>
    <br/>
</div>
<div>
    — Siz buraya Başkan Bey; yeriniz burası; hepimizin başında.
</div>
<div>
    <br/>
</div>
<div>
    — Hayır, sizden sonra Papaz Efendi.
</div>
<div>
    <br/>
</div>
<div>
    Bu son tartışmalarıydı, ama ölümün eşiğinde birbirlerine yer vermek içindi,
    ikisi de öbürünün karşısında önemsizleşmek istiyordu.
</div>
<div>
    <br/>
</div>
<div>
    İçgüdüsel olarak el ele vermişlerdi, karşılarındaki idam mangasına
    bakıyorlardı; askerler kaskatı bir safta, tüfeklerini aşağıya
    indirmişlerdi. Arkalarından ağlaşmalar işitildi. "Elveda evlatlarım...
    Elveda hayat... Ben ölmek istemiyorum... ölmek istemiyorum!.."
</div>
<div>
    <br/>
</div>
<div>
    İki adam hayatlarının son sayfasını bir belirtmeyle noktalamak istediler.
</div>
<div>
    <br/>
</div>
<div>
    — Yaşasın Cumhuriyet! –diye bağırdı belediye başkanı.
</div>
<div>
    <br/>
</div>
<div>
    — Yaşasın Fransa! –dedi papaz.
</div>
<div>
    <br/>
</div>
<div>
    Desnoyers ikisinin de aynı şeyi haykırdıklarını sandı.
</div>
<div>
    <br/>
</div>
<div>
    Başların üzerine iki dikey çizgi yükseldi; papazın kolu havada bir işaret
    çizdi, manga komutanının kılıcı aynı anda mor bir parıltı saçtı... Kuru,
    şiddetli bir gök gürültüsü, ardından birkaç gecikmeli patlama.
</div>
<div>
</div>
<div>
    Bedenlerin ölüm anında aldığı gülünç biçimleri görünce, Don Marcelo'nun
    biçare insanlığa acıyası geldi. Kimileri yarı boşalmış çuvallar gibi yere
    yığıldılar; kimileri top gibi yerde yuvarlandılar; kimileri kollarını
    havaya kaldırıp birer jimnastikçi misali zıpladıktan sonra yüzücü gibi
    sırtüstü düştüler ya da yüzükoyun kapaklandılar. Can çekişen insan
    yığınından çıkan kasılmış bacaklar gördü... Birkaç er avladıkları hayvana
    bakmaya giden avcı edasıyla ilerledi. Karmakarışık kol ve bacak yumağından
    ak saçlar ve kutsama işaretini yinelemeye çabalayan bir cılız el yükseldi.
    Kan fışkıran o kara yığına bir kaç el ateş edildi, birkaç dipçik darbesi
    indirildi... Ve son yaşam titreşimleri de sonsuza değin silinmiş oldu.
</div>
<div>
    <br/>
</div>
<div>
    Subay bir sigara yakmıştı.
</div>
<div>
    <br/>
</div>
<div>
    — İstediğiniz zaman gidebiliriz –dedi Desnoyers'e alaylı bir nezaketle.
</div>
<div>
    <br/>
</div>
<div>
    Otomobile binip Villeblanche'ı bir baştan öbürüne geçtiler; şatoya
    dönüyorlardı. Yangınların sayısı artmıştı, yollara saçılmış cesetler artık
    yaşlı adamı etkilemez olmuştu. Onca şey gördükten sonra! Artık duygularını
    sarsacak ne kalmıştı ki?.. Elden geldiğince çabuk kasabadan çıkmak,
    kırların dinginliğine ulaşmak istiyordu. Ama kırlar istilacıların ayakları
    altında yok olmuştu; her yanı askerler, atlar, toplar kaplamıştı. Mola
    veren askerler çevrelerindeki her şeyi bir el atmakla yok ediyorlardı.
    Yürüyen taburlar tüm yolları kaplamıştı, gürültülü, makine gibi
    otomatiktiler, önlerinden borazanlar ve trampetler gidiyor, ara sıra
    canlanabilmek için sevinçli bir haykırış koparıyorlardı: "Nach Paris!"
</div>
<div>
</div>
<div>
    İstila şatonun görünümü de bozmuştu. Sahibinin yokluğu sırasında bekçilerin
    sayısı çok artmıştı. Parkta bütün bir piyade alayının kamp kurmuş olduğunu
    gördü. Ağaçların altında kımıldanan bir sürü adam tekerlekli mutfaklarda
    kendilerine yiyecek hazırlıyorlardı. Bahçesinin tarhları, egzotik bitkiler,
    özenle kum döşenip süpürülen yollar bu insan, hayvan ve araç selinin
    altında ezilip paramparça olmuştu.
</div>
<div>
    <br/>
</div>
<div>
    Kolunda askeri levazım işareti bulunan bir asker ev sahibiymiş gibi
    buyruklar yağdırıyordu. Bir teğmenin yanında, tutsak gibi başı eğik yürüyen
    bu sivile bakmaya tenezzül bile etmedi. Ağıllar boşalmıştı. Desnoyers son
    ineklerin miğferli çobanların sopası altında dışarı çıktıklarını gördü.
    Pahalı damızlıklar parkta kasaplık hayvan sayılarak kesilmişti. Kümeslerde
    ve güvercinliklerde kanatlı hayvanların yerinde yeller esiyordu. Ahırlar,
    tıklım tıklım dolu yemliklerde patlayasıya yiyen sıska atlarla dolmuştu.
    Depolanmış yemler parkın yollarına bol bol serpilmişti, büyük bölümü işe
    yaramadan ziyan oluyordu. Birkaç birliğin atları çayırlara salınmıştı,
    hepsi de aylarca süren çalışmaların ürünü olan kanallar, setlerin
    kenarları, tesviye edilmiş zemin, nallarının altında mahvolmaktaydı. Kuru
    odunlar parkta yararsız alevler saçarak yanıyordu. İhtiyatsızlıktan ya da
    kötülük olsun diye, birileri yığınları ateşe vermişti. Yaz sıcağında
    kabukları kurumuş ağaçlar alevler yaladıkça çatırdıyorlardı.
</div>
<div>
    <br/>
</div>
<div>
    Bina da yine o komutanın buyruğundaki bir insan kalabalığının
    istilasındaydı. Açık pencerelerden odalarda sürekli bir gidiş geliş
    görünüyordu. Desnoyers'in kulağına gelen birtakım darbeler yüreğinde
    yankılandı. Ah, tarihi
</div>
<div>
</div>
<div>
    malikânesi!.. Marne kıyısında birliklerin geçmesi için birkaç geçit yapan
    istihkâmcıların çalışmalarını inceledikten sonra, general şatoya
    yerleşecekti. Ev sahibi olarak ödü koptu. Kapalı odaların kapılarını
    kırmalarından korkuyordu; gidip anahtarları bulup kendilerine vermeyi
    önerdi. Adam hiç kulak asmadı; onu yok saymayı sürdürüyordu. Teğmen
    nezaketle kestirip attı:
</div>
<div>
    <br/>
</div>
<div>
    — Gerekli değil; hiç rahatsız olmayın.
</div>
<div>
    <br/>
</div>
<div>
    Sonra gidip kendi alayına karıştı. Ama Desnoyers'in gözünden kaybolmadan,
    subay ona bir öğütte bulunmak istedi. Şatosunda sakin sakin otursundu; onu
    casus sanabilirlerdi ve imparatorun askerlerinin sorunları nasıl tez elden
    çözümlediklerini görmüştü işte.
</div>
<div>
    <br/>
</div>
<div>
    Öyle bahçede kalıp konutunu uzaktan seyredemedi. Gidip gelen Almanlara alay
    konusu olmaktaydı. Bazıları da onu hiç görmemişçesine dosdoğru üstüne
    geliyorlardı, o robot misali disiplinli ilerleyen adamların ayakları
    altında kalmamak için bir yana çekilmek zorundaydı.
</div>
<div>
    <br/>
</div>
<div>
    Sonunda kapıcının konutuna sığındı. Kadın onu şaşkın, kahırlar içinde
    mutfak iskemlelerinden birine çökmüş gördü; o güçlü kuvvetli adam,
    yaşlılığının tüm enerjisini tüketince birden ihtiyarlayıvermişti.
</div>
<div>
    <br/>
</div>
<div>
    — Ah beyefendi!.. Zavallı beyefendi!
</div>
<div>
    <br/>
</div>
<div>
    İstilanın yol açtığı tüm saldırıların kadıncağız açısından en şaşırtıcı
    olanı efendisini kendi evine sığınmış görmekti.
</div>
<div>
    <br/>
</div>
<div>
    — Daha neler gelecek başımıza! –diye inliyordu.
</div>
<div>
</div>
<div>
    İstilacılar kocasını ikide bir çağırıyorlardı. Ekselansın yaverleri şatonun
    bodrumlarına yerleşmişler, gidip kendi başlarına bulamadıkları şeylerin
    yerini göstersin istiyorlardı. Bu seferlerden aşağılanmış, gözleri yaşlarla
    dolu dönüyordu. Alnında bir darbenin morarmış izi seçiliyordu; ceketi
    yırtılmıştı. Ev sahibinin yokluğunda Almanlar ahırları ve salonları
    boşaltmaya başladıklarında cılızca karşı koymayı denemişti, bunun
    sonucuydu.
</div>
<div>
    <br/>
</div>
<div>
    Milyoner, bu felaketin ortasında kendini o güne değin kayıtsızlıkla baktığı
    kişilere bağlanmış hissetti. Bu kendi halinde, hasta adamın sadakatine
    minnet duydu. Şatoya sanki kendisininmiş gibi bakan bu kadıncağızın
    ilgisinden ötürü duygulandı. Kızlarının varlığı belleğine Chichì'nin
    anısını getirdi. Yanından geçip giderken nasıl değiştiğinin farkına
    varmamış, onu hep parkı ya da çevresini gezerken küçük Bayan Desnoyers'e
    minik bir fino köpeği misali peşinden koşturarak eşlik ettiği zamanlardaki
    gibi görmüştü. Oysa şimdi bir kadıncık olup çıkmıştı, son serpilmesiyle
    ipince olmuş, on dört yaşın bedeninde dişiliğin ilk şirinlikleri
    şekillenmişti. Annesi askerlerin korkusuyla onu konuttan dışarı
    çıkarmıyordu, adamlar çığırından çıkmış bir sel gibi her yana dalıyor, açık
    buldukları her yere sızıyor, yollarını kesen ne varsa kırıp geçiriyorlardı.
</div>
<div>
    <br/>
</div>
<div>
    Desnoyers umutsuz dilsizliğinden çıkıp aç olduğunu itiraf etti. Bu bedensel
    gereksinimden utanıyordu, ama günün heyecanı, ölümle burun buruna gelmek,
    hâlâ tepesinde duran tehlike sinirsel bir açlık uyandırmıştı. Kendi
    zenginliklerinin ortasında olup da hiçbir şeye el sürememek de
    gereksinimini büsbütün artırdı.
</div>
<div>
</div>
<div>
    — Zavallı beyefendi! –diye yineledi kadın.
</div>
<div>
    <br/>
</div>
<div>
    Ve bir parça ekmekle biraz peynire açlıkla saldıran milyoneri hayretler
    içinde seyretti, evceğizinde bulup buluşturabildiği tek yiyecekti bu. Ne
    kadar ararsa arasın yiyecek başka şey bulamayacağı kanısı Don Marcelo'nun
    açlığını azdırdı. Muazzam bir servete konmuştu, ama hayatının sonunda açlık
    çekiyordu!.. Kadın, sanki düşüncelerini seziyormuş gibi, gözlerini havaya
    kaldırarak inliyordu. Sabahın ilk saatlerinden bu yana dünyanın gidişi
    değişmişti, her şey tersine dönmüştü. Ah, bu savaş!..
</div>
<div>
    <br/>
</div>
<div>
    Akşamın ilerleyen saatlerinde ve geceleyin ev sahibi kapıcının şatoya gidip
    gelip getirdiği havadisleri aldı. Generalle çok sayıda subay odalara
    yerleşmişlerdi. Kapalı tek kapı kalmamıştı; dipçik ya da balta darbeleriyle
    hepsi ardına kadar açılmıştı. Birçok eşya ortadan yok olmuştu; kapıcı nasıl
    olduğunu bilmiyordu, ama sırra kadem basmışlardı işte, belki kırılmışlardı,
    belki de girip çıkanlar götürmüşlerdi. Kolunda işaret olan bir subay oda
    oda dolaşıyor, her şeyi inceliyor, bir askere Almanca bir şeyler
    yazdırıyordu. O arada generalle adamları yemek salonundaydılar. Bol bol
    içki içiyorlar, yere yayılmış birtakım haritalara bakıyorlardı. Adamcağız
    mahzenlere inip en kaliteli şarapları aramak zorunda kalmıştı.
</div>
<div>
    <br/>
</div>
<div>
    Gece bastırdığında kırları göz alabildiğine kaplayan o insan selinde bir
    akıntıdır başladı. Marne üzerine birkaç köprü yapmışlardı, istila yeniden
    ilerlemeye koyuluyordu. Alaylar yeniden yola çıkarken heyecanla
    haykırıyorlardı: "Nach Paris!" Ertesi gün hareket etmek üzere kalanlar
    yıkılmış evlerde ya da açık havada konaklıyorlardı. Desnoyers ilahiler
    işitti. İlk yıldızların pırıltısı altında, askerler koro şarkıcıları
</div>
<div>
</div>
<div>
    gibi toplaşıyorlar, ses sese vererek dini bir ağırlıkta, görkemli, yumuşak
    bir ezgi tutturuyorlardı. Ağaçların tepesinde gölgenin büsbütün
    belirginleştirdiği bir kızıl bulut yüzüyordu. Kasabanın hâlâ sönmemiş
    alevlerinin yansımasıydı. Uzaklarda, yanan çiftliklerin ve köy evlerinin
    daha başka ateşleri de kanlı titreşimlerle geceyi benekliyordu.
</div>
<div>
    <br/>
</div>
<div>
    Yaşlı adam sonunda kapıcılarının yatağında uyuyakaldı, bitkinliğin verdiği
    ağır, hayvansı bir uykuyla, yerinden sıçramadan, karabasan bile görmeden.
    Karanlık, dipsiz bir kuyunun derinliklerine düşüyor ha düşüyordu.
    Uyandığında ancak birkaç dakika uyumuş olduğunu sandı. Güneş pencerenin
    perdelerini turuncuya boyamıştı. Kumaşın ardında ağaç dalları ve
    yaprakların arasında cıvıldayarak sıçrayan kuşlar seçti. Serin yaz sabahı
    uyanışlarındaki sevinci duydu bir an. Güzel bir sabahtı! İyi de, hangi
    odaydı bu?.. Yatağa ve çevresindeki eşyaya şaşırarak baktı. Birden gerçek,
    günün ilk parıltısıyla tatlı bir uyuşukluk içindeki beynine saldırdı. O
    zihinsel sisten belleğinin uzun merdivenini tırmanarak çıktı, son basamağı
    kara-kızıldı: Bir gün öncesinin duygusal travmasını temsil ediyordu. Ve
    kendisi düşmanlarıyla sarılı, bir kaprisiyle kendisini yok edebilecek keyfi
    bir gücün elinin altında rahatça uyuyabilmişti!..
</div>
<div>
    <br/>
</div>
<div>
    Mutfağa girdiğinde, kapıcı havadisleri verdi. Almanlar gidiyorlardı. Parkta
    konaklamış olan alay tan ağarırken yola düzülmüştü, onu daha başkaları,
    daha başkaları izlemişlerdi. Kasabada bir birlik bırakmışlar, ayakta kalan
    tek tük evle yanmış evlerin yıkıntılarına yerleştirmişlerdi. General de
    kalabalık kurmay heyetiyle yola çıkmıştı. Şatoda yalnız yaverlerinin "kont"
    dedikleri bir tabur komutanıyla birkaç subay kalmıştı.
</div>
<div>
</div>
<div>
    Bu havadislerden sonra kapıcının konutundan dışarı çıkmaya cesaret etti.
    Bahçesini mahvolmuş gördü, yine de güzeldi. Ağaçlar hırpalanmış
    gövdeleriyle kayıtsızdılar. Kuşlar, insan selinin bırakıp gittiği alanı
    yeniden ele geçirdiklerini görmenin şaşkınlığı ve sevinciyle kanat
    çırpıyorlardı.
</div>
<div>
    <br/>
</div>
<div>
    Ama Desnoyers çok geçmeden dışarı çıktığına pişman oldu. Hendeklerin
    yanında, şatonun köprüsünün önünde beş kamyonluk bir konvoy duruyordu.
    Birkaç asker grubu koskocaman mobilyaları sırtlamış çıkıyordu, ev taşıyan
    işçiler gibiydiler. Ambalaj çuvallarının yerine kullandıkları ipek
    perdelere sarılmış kocaman bir nesneyi dört er araçlardan birine doğru
    itiyordu. Ev sahibi tahmin etti. Banyo küvetiydi; şu meşhur altın küvet!..
    Ardından birden fikrini değiştirdi, bu kayıptan duyduğu üzüntü geçiverdi.
    Artık bu gösterişli eşyadan nefret ediyordu, uğursuz bir etki yüklüyordu
    ona. Onun yüzünden burada bulunduğunu düşünüyordu. Ama, ah!.. Kamyonlara
    başka eşyalar da yüklemişlerdi!.. O anda olanca biçareliğini ve
    güçsüzlüğünü kavrayabildi. Mülkünü savunması olanaksızdı; sahibinin orada
    olduğundan habersiz şatoyu yağmalamakta olan o subayla tartışamazdı ki.
    "Hırsızlar! Hırsızlar!" Ve sırtını dönüp yeniden kapıcının konutuna girdi.
</div>
<div>
    <br/>
</div>
<div>
    Bütün sabahı bir gün önceki gibi, dirseği masada, çenesini eline dayamış
    geçirdi, bıraktı saatler ağır ağır akıp gitsin, servetinin simgelerini alıp
    giden kamyonların boğuk gürültüsünü işitmek istemiyordu.
</div>
<div>
    <br/>
</div>
<div>
    Öğleye doğru kapıcı bir saat önce otomobille gelen bir subayın kendisini
    görmek istediğini haber verdi.
</div>
<div>
</div>
<div>
    Konuttan çıktığında kendini diğerlerinin aynısı bir yüzbaşının karşısında
    buldu: Tepesine geçirilmiş sivri uçlu bir miğfer, haki üniforma, kızıl
    deriden çizmeler, kılıç, tabanca, dürbün, kemerinden sarkan bir kılıfın
    içinde haritası. Genç gözüküyordu; bir kolunda genelkurmayın arması vardı.
</div>
<div>
    <br/>
</div>
<div>
    — Beni tanıdınız mı?.. Sizi görmeden buradan geçip gitmek istemedim.
</div>
<div>
    <br/>
</div>
<div>
    Bunu İspanyolca söylemişti, Desnoyers bir önceki sabahtan beri yaşadığı
    işkence dolu upuzun saatler boyunca karşılaştığı en büyük sürprizle
    karşılaştı.
</div>
<div>
    <br/>
</div>
<div>
    — Sahiden tanımadınız mı beni? –diye sürdürdü Alman, hep öyle İspanyolca –.
    Otto'yum ben... Yüzbaşı Otto von Hartrott.
</div>
<div>
    <br/>
</div>
<div>
    Yaşlı adam belleğinin merdiveninde gerilere indi –aslında yuvarlandı demek
    daha doğru olur– ve uzak bir basamakta durakladı. Çiftliği gördü,
    baldızıyla kocasının ikinci oğulları doğmuştu. "Adını Bismarck koyacağım,"
    demişti Karl. Ardından birçok basamak tırmandı, Berlin'e, Hartrott'lara
    ziyaretine vardı. Otto'dan gururla söz ediyorlardı, neredeyse ağabeyi kadar
    bilgeymiş, ama yeteneğini savaşa yöneltmiş. Teğmenmiş, genelkurmaya
    girebilmek için çalışıyormuş. "Kim bilir, belki de bir başka Moltke olur,"
    diyordu babası. Afacan Chichì ona bir ad takmış, bütün aile de
    benimsemişti. O andan sonra Otto, Parisli akrabaları için Moltkecik
    olmuştu.
</div>
<div>
    <br/>
</div>
<div>
    Desnoyers yılların yaptığı değişime hayranlıkla baktı. İstese kendisini
    kurşuna dizebilecek o güçlü, burnundan kıl aldırmayan yüzbaşı çiftlikte
    koşuşturduğunu gördüğü küçük çocuktu, kızının alaya aldığı sakalı bitmemiş
    Moltkecik'ti...
</div>
<div>
</div>
<div>
    <br/>
</div>
<div>
    O arada subay neden orada bulunduğunu açıklıyordu. Bir başka tümendendi.
    Çok sayıda tümen vardı... pek çok! Geniş ve derin bir duvar oluşturmuş,
    Verdun'dan Paris'e doğru ilerliyorlardı. Generali kendisini hemen
    önlerindeki tümenle ilişkiyi sürdürmek üzere göndermişti, ama şatonun
    yakınlarına vardığını görünce orayı ziyaret etmek istemişti. Aile denen şey
    bir sözcükten ibaret değildi. Hartrott ailesi Fransa'daki akrabalarında bir
    süre kalmak üzere geldiklerinde Villeblanche'da geçirdikleri günleri
    unutmamıştı. Binayı işgal etmiş olan subaylar onu birlikte yemeye
    çağırmışlardı. İçlerinden birisi rastlantı sonucu ev sahibinden söz etmiş,
    kimse onunla ilgilenmemekle birlikte, oralarda bir yerde bulunduğunu
    anlatmıştı. Yüzbaşı von Hartrott çok şaşırmıştı. Araştırmaya başlamış,
    sonunda bulmuştu onu, kapıcısının konutuna sığınmış gördüğüne çok
    üzülmüştü.
</div>
<div>
    <br/>
</div>
<div>
    — Siz buradan çıkmalısınız, siz benim eniştemsiniz –dedi gururla–. Evinize
    dönün, sizin yeriniz orası. Silah arkadaşlarım sizi tanımaktan çok memnun
    olacaklardır; hepsi de çok kibar kimselerdir.
</div>
<div>
    <br/>
</div>
<div>
    Ardından yaşlı adamın herhalde acılar çekmiş olmasından yakındı. O acıların
    ne olduğunu tam olarak bilemiyordu, ama istilanın ilk anlarının ona zulüm
    gibi gelmiş olduğunu anlıyordu.
</div>
<div>
    <br/>
</div>
<div>
    — Ne yapalım! –diye yineledi birkaç kez–. Savaş bu.
</div>
<div>
    <br/>
</div>
<div>
    Aynı zamanda eniştesinin mülkünde kalmış olmasını kutluyordu. Özellikle
    kaçakların mülklerini cezalandırma emri almışlardı. Almanya halkın
    olağanüstü bir şey yokmuşçasına evlerinde kalmasını istiyordu. Desnoyers
    itiraz etti... Ama istilacılar masum insanları kurşuna diziyor,
</div>
<div>
</div>
<div>
    evlerini yakıyorlardı!.. Yeğeni onu daha fazla konuşturmadı. Benzi soldu,
    cildinin altına bir kül dalgası yayıldı sanki; gözleri ateşlendi, yanakları
    titredi, tıpkı şatoya el koymuş olan teğmen gibi.
</div>
<div>
    <br/>
</div>
<div>
    — Siz Belediye başkanıyla diğerlerinin kurşuna dizilmelerinden söz
    ediyorsunuz... Az önce arkadaşlar anlattılar. Ceza hafif bile olmuş; tüm
    kasabayı yerle bir etmeleri gerekirdi; çocuklarla kadınları da
    öldürmeliydiler. Keskin nişancıların kökünü kazımak şart.
</div>
<div>
    <br/>
</div>
<div>
    Yaşlı adam ona şaşkınlıkla bakakaldı. Kendi Moltkecik'i de ötekiler kadar
    tehlikeli ve vahşiymiş demek... Ama yüzbaşı konuşmayı kesti, bir kez daha
    hep o aynı canavarca özrü yineledi:
</div>
<div>
    <br/>
</div>
<div>
    — Tamam, dehşet verici, ama ne yapalım?.. Savaş bu.
</div>
<div>
    <br/>
</div>
<div>
    Sonra annesinden haber sordu, güneyde olduğunu öğrenince sevindi. Paris'te
    kalmış olabileceği fikri onu çok kaygılandırmıştı. Son zamanlarda oralarda
    yapılan bütün o devrimlerle!.. Desnoyers galiba yanlış anladım diye
    duraksadı. Hangi devrimlerden söz ediyordu ki?.. Ama subay başka açıklama
    yapmadan ailesinden söz etmeye başladı, sanki Desnoyers Alman akrabalarının
    yazgısını pek merak edermiş gibi.
</div>
<div>
    <br/>
</div>
<div>
    Hepsi fevkalâde iyiydiler. Ünlü babası birkaç yurtsever derneğin birden
    başkanlığını yapıyordu –o yaşında savaşa gidemezdi elbette–, ayrıca
    fethedilen ülkelerin zenginliklerini işletmek üzere geleceğin endüstri
    şirketlerini hazırlamaktaydı. "Bilge" ağabeyi muzaffer imparatorluğun
    hakimiyetine girecek olan halklar üstüne konferanslar veriyor, emellerinde
</div>
<div>
</div>
<div>
    cılız, yetersiz kalan kötü yurtseverlere karşı esip gürlüyordu. Diğer üç
    kardeşi ordudaydılar, birine Lorraine'de madalya vermişlerdi. Süvari
    teğmeni olan nişanlıları uzakta diye biraz üzüntülü olan iki kız kardeşi
    oyalanmak için hastaneleri ziyaret ediyor, Tanrı'dan kalleş İngiltere'yi
    cezalandırmasını istiyorlardı.
</div>
<div>
    <br/>
</div>
<div>
    Yüzbaşı von Hartrott eniştesini yavaş yavaş şatoya doğru götürdü. O ana
    değin Don Marcelo'ya hiç aldırmayan gri üniformalı kaskatı askerler, onu
    bir genelkurmay subayıyla dostça konuşur görünce ilgiyle izler olmuşlardı.
    Desnoyers, adamların karşı durulmaz, saldırgan robot tavrını bir yana
    bırakarak, kendisine daha insanca davranmaya başlayacaklarını tahmin etti.
</div>
<div>
    <br/>
</div>
<div>
    Binaya girdiğinde, kahırdan titreyerek göğsü sıkıştı. Her yanda acıklı
    boşluklar gördü, oralarda daha önce bulunan eşyaları anımsadı. Duvar
    kâğıdındaki dörtgen lekeler oralardan alıp götürülen mobilya ve tabloları
    aklına getiriyorlardı. Kolunda bir şerit bulunan o efendi ne hızla ve ne
    düzenle görmüştü işini!.. Soğukkanlılıkla ve yerli yerince yapılmış
    soygunun üzüntüsüne tutumlu adamın öfkesi eklendi; parçalanmış perdeler,
    lekelenmiş halılar, kırılmış porselen ve cam eşya, hepsi hoyrat ve fütursuz
    bir istilanın kalıntılarıydı.
</div>
<div>
    <br/>
</div>
<div>
    Onun neler düşündüğünü sezen yeğeni hep aynı özrü geveledi: "Ne yapalım!..
    Savaş bu."
</div>
<div>
    <br/>
</div>
<div>
    Ama Moltkecik'in karşısında korkudan dilini tutmasına gerek yoktu.
</div>
<div>
</div>
<div>
    — Bu savaş değil –dedi hınç dolu bir sesle–. Bir haydut sürüsünün seferi...
    Senin silah arkadaşların birer soyguncu.
</div>
<div>
    <br/>
</div>
<div>
    Yüzbaşı von Hartrott birden şiddetle dikeldi. Yaşlı adamdan uzaklaştı,
    gözlerini ona dikerek, öfkeden ıslığa dönüşmüş alçak bir sesle konuştu.
    Aman dikkat, enişte! Bereket İspanyolca konuşmuştu da ne dediğini
    yakındakiler anlamamışlardı. O tür değerlendirmelerde ısrar edecek olursa
    yanıt olarak kurşunu yerdi. İmparatorun subayları hakaret kaldırmazlardı.
    Ve tüm tavrından eğer Don Marcelo'ya gerekeni yapması emredilecek olsa,
    akrabalığını ne denli kolayca unutacağı anlaşılıyordu.
</div>
<div>
    <br/>
</div>
<div>
    Yaşlı adam sustu, başını eğdi. Başka ne yapabilirdi ki!.. Yüzbaşı, az önce
    işittiğini unutmuş gibi, yeniden nazik tavrını takındı. Onu silah
    arkadaşlarına tanıtmak istiyordu. Genelkurmay binbaşısı ekselans Meinbourg
    Kontu onun Hartrott ailesinin akrabası olduğunu öğrenince sofrasına davet
    etmekle onurlandırdı.
</div>
<div>
    <br/>
</div>
<div>
    Kendi evinde davetli durumunda, yemek salonuna girdi, içerisi haki
    üniformalar, yüksek konçlu çizmeler giymiş subaylarla doluydu. İçgüdüsel
    olarak, hızla bir göz atıp salonun ne durumda olduğuna baktı. Her şey derli
    topluydu, kırık bir şey yoktu: Duvarlar, perdeler ve mobilya yerli yerinde
    duruyordu. Ama anıtsal büfelerin içine baktığında bir kez daha yüreği
    sızladı. Her yanda gürgenin loşluğu. İki gümüş, bir antika porselen yemek
    takımı sırra kadem basmış, geride en ufak bir parça bile kalmamıştı. Yeğeni
    kendisini takdim ederken ciddi selamlar vermek zorunda kaldı, kontun soylu
    bir tenezzülle uzattığı eli sıktı. Düşmanlar ona hoşgörüyle bakıyorlar,
    hatta insanların tez elden zenginliğe
</div>
<div>
</div>
<div>
    ulaştıkları uzak bir diyardan gelmiş bir milyoner olduğunu öğrenince
    takdirle karşılıyorlardı.
</div>
<div>
    <br/>
</div>
<div>
    Birden kendisini sanki bir yabancıymış gibi, kendi sofrasına oturmuş,
    ailesinin kullandığı tabaklarda yemek yer buldu; servisi üniformalarının
    boynuna çizgili bir mendil bağlanmış, kafaları asker tıraşlı adamlar
    yapıyordu. Yediği şeyler kendisinindi, şarap kendi mahzeninden çıkmaydı, o
    salonu süsleyen her şeyi kendisi satın almıştı, pencerenin ardından
    dallarını uzatan ağaçlar da kendi malıydı... Buna karşın kendini orada
    sanki ilk kez bulunuyormuş gibi hissediyor, yabancılığın ve güvensizliğin
    rahatsızlığını çekiyordu. Aç olduğu için yedi, ama yiyecekler de, şarap da
    sanki bir başka gezegenden gelmişti.
</div>
<div>
    <br/>
</div>
<div>
    Karısının, evlatlarının, Lacour'ların yerlerinde oturan o düşmanları
    şaşkınlıkla inceliyordu... Kendi aralarında Almanca konuşuyorlardı, ama
    Fransızca bilenler davetli anlasın diye sık sık o dili kullanıyorlardı.
    Ancak birkaç Fransızca sözcük bilenler de sevimli gülümsemeler eşliğinde
    onları yineliyorlardı. Hepsinde şato sahibinin hoşuna gitme isteği fark
    ediliyordu.
</div>
<div>
    <br/>
</div>
<div>
    — Yemeği barbarlarla birlikte yiyeceksiniz –dedi Kont, yanı başındaki
    iskemleye buyur ederken–. Sizi çiğ çiğ yemelerinden korkmuyor musunuz?..
</div>
<div>
    <br/>
</div>
<div>
    Almanlar ekselanslarının nüktesine gürültülü kahkahalar patlattılar. Hepsi
    de gerek sözleri, gerekse hareketleriyle, kendilerine yakıştırılan
    barbarlığın yalan olduğunu kanıtlama gayretindeydiler.
</div>
<div>
</div>
<div>
    Don Marcelo onlara teker teker baktı. Savaşın zahmetleri, özellikle de son
    günlerin zorlu yürüyüşü yüzlerinden belliydi. Bazıları uzun boylu,
    zayıftılar, kemikli bir incelikteydiler; bazıları iri kıyım, kısa
    boyunluydular, kafaları omuzlarının arasına gömülmüştü. Bu ikincilerin
    yağları bir aylık seferde eriyivermiş, yüzlerinin bazı noktalarından
    buruşuk, gevşek bir deri sarkıyordu. Hepsinin de kafaları askerler gibi
    tıraşlıydı. Sofranın çevresinde pembemsi ya da esmer, iki sıra kafatası
    pırıldıyordu. İki yanlarında gülünç kulaklar görünüyordu; çeneler gevşemiş
    kasların altındaki kemiklerle belirginleşiyordu. Kimileri imparatorun
    modasına uyarak uçları yukarı kalkık bıyıklar bırakmışlardı; çoğunluk
    bıyıksız ya da kısa fırça bıyıklıydı.
</div>
<div>
    <br/>
</div>
<div>
    Kontun masanın üzerine duran kolunda bir altın bilezik pırıldıyordu.
    İçlerinde en yaşlılarıydı ve yalnız o kafasını tıraş ettirmemişti, ağarmış,
    açık kumral saçları vardı, briyantinleyip özenle taramıştı. Ellisine
    yakındı, kadınsıydı, ama şiddetli idmanla çelikleşmişti. Sırım gibi,
    kemikli, güçlü kuvvetliydi, dövüşçü kabalığını yumuşak, gevşek bir
    ihmalkârlıkla gizlemeye çalışıyordu. Subaylar ona büyük bir saygıyla hitap
    ediyorlardı. Hartrott, ondan eniştesine büyük bir sanatçı, müzisyen ve şair
    diye söz etmişti. İmparatorla dostluğu vardı, ta gençlikten tanışıyorlardı.
    Savaştan önce, özel yaşamındaki birtakım rezaletlerden ötürü saraydan
    uzaklaşmıştı; hep gazeteci parçalarıyla sosyalistlerin dedikodularıydı. Ama
    hükümdar okul arkadaşına olan sevgisini gizliden gizliye sürdürüyordu. Onun
    bestelediği bir baleyi, "Şehrazad'ın Kaprisleri"ni hepsi anımsıyorlardı;
    nüfuzlu bir dostunun tavsiyesiyle, Berlin'de tantanayla sahnelenmişti.
    Birkaç yıl Doğu'da yaşamıştı. Özetle, asker
</div>
<div>
</div>
<div>
    olduğu gibi, aynı zamanda büyük bir soylu, seçkin bir duyarlılığı olan bir
    sanatçıydı.
</div>
<div>
    <br/>
</div>
<div>
    Kont, Desnoyers'in sessiz kalmasını kabul etmiyordu. Mademki sofrada yer
    almıştı, sohbete katılması için konuşturması gerektiğini düşündü. Don
    Marcelo, Paris'ten topu topu üç gün önce çıkmış olduğunu belirtince hepsi
    kulak kesildiler, havadis almak istiyorlardı.
</div>
<div>
    <br/>
</div>
<div>
    "Ayaklanmalardan birine tanık oldunuz mu?.." – "Askeri birlikler çok kişi
    öldürmek zorunda kaldı mı?" – "Poincaré'i nasıl öldürdüler?"
</div>
<div>
    <br/>
</div>
<div>
    Bu soruların hepsini bir arada sormuşlardı ve gerçeğin öylesine
    uzağındaydılar ki, Don Marcelo ne diyeceğini şaşırdı. Bir deliler alayının
    ortasına düştüğünü sandı. Ardından acaba kendisiyle alay mı ediyorlar diye
    geldi aklına. Ne ayaklanması? Başkanı kim öldürmüş?.. Kimileri
    bilgisizliğine acınarak, diğerleri kuşkuyla bakıyorlardı, öyle ya, burnunun
    dibinde olmuş olaylardan habersizmiş gibi yapıyordu. Yeğeni ısrar etti.
</div>
<div>
    <br/>
</div>
<div>
    — Alman gazeteleri çarşaf çarşaf yazdılar. On beş gün önce Paris halkı
    hükümete karşı ayaklanmış, Élysée Sarayı'na saldırmış, başkanı öldürmüşler.
    Düzeni sağlayabilmek için ordu makineli tüfek ateşi açmış... Bilmeyen yok.
</div>
<div>
    <br/>
</div>
<div>
    Ama Desnoyers bilmediğinde ayak diriyordu; hiç öyle bir şey görmemişti.
    Baktı ki sözleri kurnaz bir kuşku havasıyla karşılanıyor, susmayı yeğledi.
    Üstün bir ruh taşıdığından, öyle ayak takımı gibi her işittiğine kanmayan
    ekselansları söze karışıp olayları yerli yerine oturttu. Öldürme olayı
    doğru olmayabilirdi; Alman gazeteleri iyi niyetlerinden ötürü
</div>
<div>
</div>
<div>
    abartmış olabilirlerdi. Daha birkaç saat önce genelkurmay başkanlığı
    Fransız hükümetinin Bordeaux'ya çekildiğini bildirmişti. Ama Paris halkının
    ayaklanıp da askerlerle çatıştığı tartışma götürmezdi. "Beyefendi mutlaka
    görmüştür, ama söylemek istemiyor." Desnoyers o büyük şahsiyeti yalanlamak
    zorunda kaldıysa da, itirazlarına kulak asan olmadı. Paris! O ad hepsinin
    gözlerini parlatmış, çenelerinin açılmasına neden olmuştu. Elden geldiğince
    çabuk ufukta Eyfel Kulesi'ni görmeyi, zaferle kente girmeyi, bir aylık
    seferin yokluklarının ve zahmetlerinin acısını bol bol çıkarmayı
    diliyorlardı. Askeri zafere tapıyorlardı, savaşı yaşam için şart
    sayıyorlardı, yine de yarattığı çilelerden yakınıyorlardı. Kont hazretleri
    bir sanatçı olarak içini çekti.
</div>
<div>
    <br/>
</div>
<div>
    — Savaş bana büyük zarar verdi! –dedi gevşeyerek–. Bu kış Paris'te benim
    bir balem oynanacaktı.
</div>
<div>
    <br/>
</div>
<div>
    Üzüntüsünü hepsi itirazlarla karşıladılar: Yapıtı zaferden sonra
    oynatılırdı, Fransızlara da alkışlamak düşerdi.
</div>
<div>
    <br/>
</div>
<div>
    — Aynı şey olmaz –diye sürdürdü Kont–. İtiraf ederim ki Paris'i
    seviyorum... Ne yazık ki o insanlar bizimle uzlaşmaya hiç yanaşmadılar!..
</div>
<div>
    <br/>
</div>
<div>
    Anlaşılamamış bir insanın hüznüne gark oldu böylece.
</div>
<div>
    <br/>
</div>
<div>
    Paris'in zenginliklerinden açgözlülükle söz eden bir subayı Desnoyers çok
    geçmeden taktığı kolluktan tanıdı. Şatoyu yağmalamış olan subaydı.
    Düşüncelerini sezmiş gibi, adam özür diledi.
</div>
<div>
    <br/>
</div>
<div>
    — Savaş bu efendim...
</div>
<div>
</div>
<div>
    O da öbürlerinin aynı!.. Savaşı yenilenlerin mallarıyla ödemek gerekirdi.
    Yeni Alman düzeni buydu işte; eski çağların savaşlarına sağlıklı bir dönüş,
    kentleri vergi yüküne bağlamak, tek tek evleri yağmalamak. Böylelikle
    düşmanın direnişi kırılır, savaş daha erken biterdi. Soyguna üzülmemeliydi.
    Mobilyalarıyla bibloları Almanya'da satışa çıkarılacaktı. Yenilginin
    ardından Fransız hükümetinden tazminat talep edebilirdi: Berlin'deki
    akrabaları davasını desteklerlerdi.
</div>
<div>
    <br/>
</div>
<div>
    Bu öğütleri Desnoyers dehşetle dinledi. Ne kafadaydılar bu adamlar! Deli
    miydiler, yoksa kendisiyle alay mı ediyorlardı!
</div>
<div>
    <br/>
</div>
<div>
    Yemek sona erdiğinde, bazı subaylar ayağa kalktılar, görev başına dönmek
    için kılıçlarını kuşandılar. Yüzbaşı von Hartrott da kalktı: Generalinin
    yanına dönmek zorundaydı; aile ilişkilerine fazlasıyla zaman ayırmıştı.
    Eniştesi onu otomobiline kadar götürdü. Moltkecik bir kez daha şatoya
    verdikleri zarar ziyandan ötürü özür diledi.
</div>
<div>
    <br/>
</div>
<div>
    — Savaş bu... Kısa sürmesi için sert davranmaktan başka çaremiz yok. Gerçek
    hayırseverlik zalim olmayı gerektiriyor, çünkü böylece düşman dehşete
    kapılır, daha erken teslim olur, herkes daha az acı çeker.
</div>
<div>
    <br/>
</div>
<div>
    Don Marcelo bu acayip mantık karşısında omuzlarını kaldırdı. Binanın
    kapısındaydılar. Yüzbaşı bir ere emir verdi, adam az sonra elinde konutları
    işaretlemekte kullanılan bir tebeşirle döndü. Von Hartrott eniştesini
    korumak istiyordu. Duvara, kapının yanı başına bir şeyler yazmaya başladı:
    "Bitte, nicht plündern. Es sind freundliche Leute..."
</div>
<div>
    <br/>
</div>
<div>
    Sonra, baktı ki yaşlı adam sorup duruyor, çevirisini yaptı.
</div>
<div>
</div>
<div>
    — Şu demek: "Lütfen yağmalamayın. Bu evde yaşayanlar kibar insanlardır...
    dostturlar."
</div>
<div>
    <br/>
</div>
<div>
    Ah, hayır!.. Desnoyers bu korumaya şiddetle itiraz etti. O kibar davranmayı
    istiyor değildi. Susuyorsa elinden başka şey gelmediğindendi... ama
    ülkesini istila edenlerin dostu olmak!..
</div>
<div>
    <br/>
</div>
<div>
    Yeğeni yazının bir bölümünü silip yalnız başlangıcını bıraktı: "Bitte,
    nicht plündern." – "Lütfen yağmalamayın." Sonra, parkın kapısında yazıyı
    yineledi. Ekselansları çekip gidebilirdi, şatoya daha başka subaylar
    yerleşebilirlerdi. Von Hartrott çok şey görmüştü ve gülümseyişinden artık
    ne kadar vahim olursa olsun, hiçbir şeye şaşmayacağı anlaşılıyordu. Oysa
    yaşlı adam onun korumasını küçümsemekten geri durmadı, hüzünle güldü o
    yazıya. Yağmalayacak ne kalmıştı ki?.. En değerli mallarını götürmüşlerdi.
</div>
<div>
    <br/>
</div>
<div>
    — Hoşça kal enişte. Yakında Paris'te görüşeceğiz.
</div>
<div>
    <br/>
</div>
<div>
    Yüzbaşı otomobiline binmeden önce, hareketsizliğiyle kendisini itiyora
    benzeyen soğuk, cansız bir eli sıktı.
</div>
<div>
    <br/>
</div>
<div>
    Desnoyers evine döndüğünde bir öbek ağacın gölgesinde bir masayla
    sandalyeler gördü. Ekselansları kahvesini açık havada alıyordu, onu da
    yanına oturttu. Ona yalnız üç subay eşlik ediyordu... Kendi mahzeninden
    gelen içkiler bol bol içiliyordu. Kendi aralarında Almanca konuşuyorlardı,
    böylece Don Marcelo bir saat kımıldamadan bekledi, çekip gitmeyi istiyordu,
    ama sandalyesinden kalkıp ortadan kaybolmak için uygun zamanı
    kestiremiyordu.
</div>
<div>
</div>
<div>
    <br/>
</div>
<div>
    Parkın dışında büyük bir askeri birlik hareketliliği seziliyordu. Deniz
    homurtusunu andıran boğuk bir tekerlek gürültüsüyle bir tabur daha
    geçiyordu. Güney yönündeki o sonu gelmez askeri geçidi ağaçların perdesi
    gizliyordu. Derken akşamın dinginliği açıklanamaz bir olguyla sarsıldı. Ta
    uzaklarda sürekli bir gök gürültüsü işitiliyordu, masmavi ufukta görünmez
    bir fırtına yuvarlanıyordu sanki.
</div>
<div>
    <br/>
</div>
<div>
    Kont, Almanca konuşmasını kesip gürültüye kulak kabartmış olan Desnoyers'e
    döndü.
</div>
<div>
    <br/>
</div>
<div>
    — Toplar. Bir çarpışma başladı. Az sonra dansa kalkacağız.
</div>
<div>
    <br/>
</div>
<div>
    Yerleştiği konuttan ayrılma olasılığıyla keyfi kaçtı; bütün sefer boyunca
    bulduğu en rahat yerdi.
</div>
<div>
    <br/>
</div>
<div>
    — Ah bu savaş! –diye sürdürdü–. Şanlı bir yaşam, ama hem pis, hem insanları
    hayvanlaştırıyor. Koskoca bir aydır, insana benzer bir yaşam sürdüğüm tek
    gün oldu bu.
</div>
<div>
    <br/>
</div>
<div>
    Ve az sonra terk etmek zorunda kalacağı konforun çekiciliğine kapılmış
    gibi, kalkıp şatoya doğru ilerledi. İki Alman kasabaya yollandılar,
    Desnoyers kendi içkilerini hayranlıkla yudumlayan öbür subayla kaldı.
    Villeblanche'da yerleşmiş taburun komutanıydı.
</div>
<div>
    <br/>
</div>
<div>
    — Savaş hüzünlü şey efendim! –dedi Fransızca.
</div>
<div>
    <br/>
</div>
<div>
    Bütün düşman grubu içinde, Don Marcelo'ya bir zerre çekici gelmiş olan tek
    kişiydi o. "Alman da olsa, iyi birine benziyor," diye düşünüyordu ona
    bakarken. Barış zamanında şişkoydu herhalde, ama şimdi ani bir hacim
    kaybına uğramış bir bedenin gevşek, pörsük görünümünü sergiliyordu.
    Halinden daha önce sakin, zevkine düşkün, halk işi bir yaşantı
</div>
<div>
</div>
<div>
    sürdüğü seziliyordu, savaşın hoyratça sona erdirdiği bir burjuva mutluluğu.
</div>
<div>
    <br/>
</div>
<div>
    — Ama ne hayat, efendim! –diye sürdürdü–. Bu felaketi başımıza açanların
    Tanrı cezasını versin.
</div>
<div>
    <br/>
</div>
<div>
    Desnoyers handiyse duygulanmıştı. Nice kez hayalinde canlandırdığı
    Almanya'yı gördü: Sakin, yumuşak bir Almanya, biraz beceriksiz, ağırkanlı
    burjuvalarla dolu, ama kökenlerinden gelen yontulmamışlığa karşılık masum
    ve şiirsel bir duygusallıkları vardı. Silah arkadaşlarının
    Bataillon-Kommandeur diye çağırdıkları bu Blumhardt iyi bir aile babasıydı.
    Hayalinde karısı ve çocuklarıyla, taşrada bir meydanın ıhlamurları altında
    dolaşır, bir askeri bandonun çaldığı ezgileri dini bir huşuyla dinlerken
    canlandırdı onu. Sonra onu ahbaplarıyla birlikte birahanede gördü, iki iş
    konuşması arasında metafizik sorunlardan dem vuruyorlardı. Eski Almanya'nın
    insanıydı, Goethe'nin romanlarından çıkmış biri. Belki de imparatorluğun
    zaferleri yaşantısını değiştirmişti, artık birahaneye gitmek yerine subay
    mahfeline gidiyordu, ailesi asker sınıfının kibri yüzünden, sivillerden
    ayrılmış, bir kenarda duruyordu; ama temelde hep aynı iyi Almandı, ataerkil
    alışkanlıklarına bağlıydı, bir aile sahnesi ya da nitelikli bir müzik
    parçası karşısında gözleri yaşarırdı.
</div>
<div>
    <br/>
</div>
<div>
    Komutan Blumhardt ailesini anımsadı, Kassel'de yaşıyorlardı.
</div>
<div>
    <br/>
</div>
<div>
    — Sekiz evladım var efendim –dedi, duygulandığını zor gizliyordu–. En büyük
    ikisi subay olmaya hazırlanıyorlar. En küçük bu yıl okula başlıyor... Şu
    kadarcık bir şey.
</div>
<div>
</div>
<div>
    Ve eliyle çizmelerinin hizasını gösteriyordu. Yavrusunu anımsadıkça
    asabiyetle acı acı gülüyordu. Sonra eşini övmeye koyuldu, kusursuz bir ev
    hanımıydı, kendini alçakgönüllülükle evlatları ve kocası için feda
    ediyordu. Ah, tatlı Augusta!.. Yirmi yıldır evliydiler ve ona ilk gördüğü
    günkü gibi tapıyordu. Sefer başladığından beri yazdığı tüm mektupları
    üniformasının cebinde saklıyordu.
</div>
<div>
    <br/>
</div>
<div>
    — Bakın efendim... Çocuklarım bunlar.
</div>
<div>
    <br/>
</div>
<div>
    Göğsünden Münih işi süslemelerle bezenmiş bir madalyon çıkardı, bir
    düğmesine basınca kitap sayfaları gibi açılan minik yuvarlaklar içinde tüm
    ailenin yüzleri belirdi: Frau Kommandeur, sert ve katı bir güzellik, duruşu
    ve saç biçimi imparatoriçenin taklidi; sonra kızları, Fraulein
    Kommandeur'ler, beyazlar giymişler, gözleri bir romans söyler gibi havaya
    dikili; sonra erkek çocuklar, askeri ya da özel okul üniformaları içinde.
    Ya şimdi payına düşecek bir demir parçacığı yüzünden tüm o sevdiklerini
    kaybederse!.. Hem şimdi, tam kır gezintileri mevsimiyken onlardan uzak
    yaşamak zorundaydı!..
</div>
<div>
    <br/>
</div>
<div>
    — Üzücü şey savaş! –diye yineledi–. Tanrı İngilizlerin cezasını versin.
</div>
<div>
    <br/>
</div>
<div>
    Don Marcelo'yu duygulandıran bir nezaketle, kendisi de onun ailesini sordu.
    Çocuk sayısının azlığını duyunca acındı; yaşlı adamın kızından heyecanla
    söz etmesine biraz gülümsedi, Fraulein Chichì'yi şirin bir şeytancık olarak
    selamladı; oğlunun davranışlarıyla ona büyük üzüntüler verdiğini öğrenince
    yüzü gölgelendi.
</div>
<div>
</div>
<div>
    <br/>
</div>
<div>
    Cana yakın bir komutandı!.. İstila cehenneminde rastladığı ilk sevecen,
    yumuşak insandı. "Dünyanın her yanında iyi insanlar vardır," dedi kendi
    kendine. Keşke şatodan çekip gitmeseydi. Eğer Almanlar orada
    kalacaklardıysa, başkalarındansa onun kalması çok daha iyiydi.
</div>
<div>
    <br/>
</div>
<div>
    Bir emir eri gelip ekselansın Don Marcelo'yu çağırdığını bildirdi. Kontu
    kendi yatak odasında buldu; yararsız bir öfkenin acısından kurtulmak için
    salonları gözlerini yumup geçmişti. Kapılar zorlanmıştı, yerlerde halı
    kalmamıştı, perdelerin yerleri boştu. Sadece ilk anlarda kırılmış olan
    mobilyalar eski yerlerinde bırakılmıştı. Yatak odaları daha düzenle
    yağmalanmıştı, ancak el altında bulunması gerekmeyen şeyler ortadan
    kaybolmuştu. Bir gün önce orada general ve maiyeti konakladığından,
    gelişigüzel kırılıp dökülmemişlerdi.
</div>
<div>
    <br/>
</div>
<div>
    Kont onu davetlilerini ağırlamaya niyetli bir ulu senyörün nezaketiyle
    karşıladı. Bir von Hartrott'un –kendisini sarayda görmüş olduğunu belli
    belirsiz anımsıyordu– akrabası olan Herr Desnoyers'in kapıcı dairesinde
    oturması olur iş değildi. Kendi yatak odasında yatmalıydı, sütunları ve
    sorguçlarıyla bir katafalk gibi görkemli, birkaç saat önce imparatorluğun
    şanlı bir generalini konuk etmekle onurlanmış olan o yatakta.
</div>
<div>
    <br/>
</div>
<div>
    — Ben burada uyumayı yeğlerim. Bu oda benim zevkime daha uygun düşüyor.
</div>
<div>
    <br/>
</div>
<div>
    Bayan Desnoyers'in yatak odasına girmişti, XV. Louis stili mobilyalarına
    hayranlıkla bakıyordu; hafiften kararmış yaldızları, duvar halılarının
    zamanla solmuş peyzajlarıyla değerli antikalardı. Don Marcelo'nun satın
    aldığı en nitelikli nesneler arasındaydılar. Resmi yağmayı uygulamakla
</div>
<div>
</div>
<div>
    <br/>
</div>
<div>
    görevlendirilmiş levazım komutanı aklına gelince, Kont bir sanatçının
    küçümseyişle gülümsedi.
</div>
<div>
    <br/>
</div>
<div>
    "Amma da eşekmiş!.. Bunları eski, çirkin şeyler sanıp bırakmış..."
</div>
<div>
    <br/>
</div>
<div>
    Sonra şato sahibinin gözlerinin içine baktı.
</div>
<div>
    <br/>
</div>
<div>
    — Bay Desnoyers, size bir diyeceğim var, uygunsuz kaçacağını sanmıyorum,
    hatta sizin yüreğinizi okuduğumu düşünüyorum: Bu mobilyaları ben alıp
    götüreceğim. Tanışmamızın bir anısı, şimdi başlamakta olan dostluğumuzun
    nişanesi olarak... Zira bunlar burada kalırsa paramparça olmaları tehlikesi
    var. Savaşçılar sanatçı gibi davranmak zorunda değiller. Ben bu güzel
    antikaları Almanya'da korurum, siz de dilediğiniz zaman gelip görürsünüz.
    Artık nasıl olsa hep bir olacağız... Dostum imparator kendini Fransızların
    hükümdarı ilan edecek.
</div>
<div>
    <br/>
</div>
<div>
    Desnoyers'in gıkı çıkmadı. Bu zalim alaylı suratın, ulu senyörün sözlerini
    vurgulayan o bakışın karşısında ne diyebilirdi ki?..
</div>
<div>
    <br/>
</div>
<div>
    — Savaş bitsin, size Berlin'den bir armağan gönderirim – diye ekledi
    beriki, koruyucu bir ses tonuyla.
</div>
<div>
    <br/>
</div>
<div>
    Yaşlı adamdan yine yanıt çıkmadı. Duvarlarda ufak tablolardan kalmış
    boşluklara bakıyordu. XVIII. yüzyılın ünlü ustalarının fırçasından
    çıkmaydılar. Yağma komiseri onları da önemsiz sanıp bırakmış olmalıydı.
    Kontun hafif bir gülümsemesi gerçekte nereye gitmiş olduklarını belli etti.
</div>
<div>
    <br/>
</div>
<div>
    Bütün daireyi elden geçirmişti, hemen yandaki Chichì'nin yatak odasını,
    banyo dairesini, hatta aile kadınlarının
</div>
<div>
</div>
<div>
    gardırobunu bile; içinde Senyorita Desnoyers'in birkaç elbisesi duruyordu.
    Savaşçının elleri incecik kumaş katları arasında zevkle oyalandı, onların
    serin yumuşaklığını okşadı.
</div>
<div>
    <br/>
</div>
<div>
    Bu temas Paris'i aklına getirmişti, modaları, büyük modaevlerini. Düşman
    kentine yaptığı ziyaretlerde en beğendiği yer Paix Caddesi'ydi.
</div>
<div>
    <br/>
</div>
<div>
    Don Marcelo onun başından, bıyıklarından, tüm bedeninden saçılan şiddetli
    parfüm karmaşasını algıladı. Hanımların tuvalet masalarından gelen birkaç
    şişe şöminenin rafında duruyordu.
</div>
<div>
    <br/>
</div>
<div>
    — Savaş ne pis iş! –dedi Alman–. Bu sabah bir banyo yapabildim, bir
    haftadır yapamıyordum; akşamüzeri bir banyo daha alacağım... Aklıma
    gelmişken, sevgili beyefendi; bu parfümler kaliteli gerçi, ama zarif değil.
    Hanımlarınızla tanışmak onuruna eriştiğimde onlara benim parfüm aldığım
    yerlerin adreslerini vereceğim... Ben evimde Türkiye'den gelen esanslar
    kullanıyorum, orada çok dostlarım var... Savaş bitsin de ailenize bir paket
    gönderirim.
</div>
<div>
    <br/>
</div>
<div>
    Gözleri bir masanın üzerinde duran bazı portrelere takılmıştı. Kont, Dona
    Luisa'nın fotoğrafını görünce Madam Desnoyers olduğunu tahmin etti.
    Ardından Chichì'nin resmi karşısında gülümsedi. Ne şirindi; en beğendiği o
    kararlı erkek çocuğu havasıydı. Julio'nun fotoğrafına uzun uzadıya,
    derinlemesine baktı.
</div>
<div>
    <br/>
</div>
<div>
    — Muhteşem bir delikanlı –dedi–. İlginç bir baş... sanatçıya yaraşır. Bir
    maskeli baloda büyük beğeni toplardı. Harika bir Pers prensi olurdu!..
    Başında mücevherle tutturulmuş bir
</div>
<div>
</div>
<div>
    sorguç, göğsü çıplak, yaldızlı tavus kuşlarıyla bezeli bir siyah tunik...
</div>
<div>
    <br/>
</div>
<div>
    Ve Desnoyers'in büyük evladını hayalinde bir doğulu hükümdarın olanca
    tantanasıyla giydirdi. Yaşlı adam oğlunun kendisine esinlediği ilgiden
    ötürü bu adama sempati duymaya başlamıştı. Yazık ki değerli ne varsa büyük
    bir ustalıkla seçip el koyuyordu!..
</div>
<div>
    <br/>
</div>
<div>
    Yatağın başucunda, karısının unuttuğu bir dua kitabının üzerinde, içinde
    başka bir fotoğraf olan bir madalyon gözüne ilişti. Bu resim evin değildi.
    Bakışlarının yönünü izlemiş olan kont resmi göstermeyi istedi. Savaşçının
    elleri titriyordu...
</div>
<div>
    <br/>
</div>
<div>
    Tenezzül dolu, alaylı kibri bir anda yok oluverdi. Fotoğrafta "Ölüm
    Süvarileri"nden bir subay gülümsüyordu, üzerinde kurukafa ve kemik amblemi
    bulunan miğferinin altında yırtıcı kuşu andırır, pek zayıf, eğri bir
    profil.
</div>
<div>
    <br/>
</div>
<div>
    — En iyi dostum –dedi hafifçe titreyen bir sesle–. Dünyada en çok sevdiğim
    kişidir... Düşünüyorum da şu anda belki de çarpışıyordur, öldürülebilir
    de!.. Aslında ben de ölebilirim!..
</div>
<div>
    <br/>
</div>
<div>
    Don Marcelo, kontun geçmişinden bir öyküyü sezinlediğini sandı. Bu süvari
    hiç kuşkusuz gayrimeşru oğlu olmalıydı. O safderunluğuyla aklına başka şey
    gelmezdi. O sevecenlikle ancak bir baba konuşabilirdi... Ve o sevecenliğin
    kendisine de bulaştığını duyumsadı.
</div>
<div>
    <br/>
</div>
<div>
    Konuşma o noktada son buldu. Savaşçı duygularını gizlemek ister gibi ona
    sırtını dönmüş, yatak odasından dışarı çıkmıştı. Birkaç dakika sonra alt
    katta bir kuyruklu piyanonun muhteşem sesi duyuldu, yağma komiseri
    generalin karşı çıkması üzerine alıp götürmemişti onu. Generalin sesi
</div>
<div>
</div>
<div>
    <br/>
</div>
<div>
    piyanonunkini bastırdı. Biraz boğuk bir baritondu, ama romansına tutkulu
    bir titreşim katıyordu. Yaşlı adam duygulandığını fark etti; sözlerini
    anlamadığı halde, gözleri yaşlarla doldu. Ailesini düşündü, onları
    çevreleyen felaketleri ve tehlikeleri, sevdiklerini yeniden bulmanın ne
    denli güç olacağını... Sanki müziğin çekimine kapılmışçasına ağır ağır alt
    kata indi. O kibirli, o alaycı adam ne büyük bir sanatçıydı! Nasıl bir ruh
    taşıyordu!.. Almanlar ilk bakışta sert dış görünümlerini ve disiplinlerini
    sergiliyorlardı, gözlerini kırpmadan en dehşet verici şeyleri
    yapabiliyorlardı. Aslında oldukları gibi değerlendirebilmek için onlarla iç
    içe yaşamak gerekiyordu.
</div>
<div>
    <br/>
</div>
<div>
    Müzik sona erdiğinde şatonun köprüsü üzerindeydi. Bir astsubay kuğuların
    hendeğin sularında gezinmelerini seyrediyordu. Genç bir hukuk doktoruydu,
    ekselanslarının maiyetinde sekreter olarak bulunuyordu; seferberlikle silah
    altına alınmış bir öğretim üyesiydi.
</div>
<div>
    <br/>
</div>
<div>
    Don Marcelo ile konuşurken hemen nereden geldiğini söyledi. Sefer emrini
    aldığı sırada bir özel kolejde hocaymış ve düğün hazırlığındaymış. Tüm
    planları altüst olmuş.
</div>
<div>
    <br/>
</div>
<div>
    — Ne büyük felaket beyefendi!.. Dünyanın altı üstüne geldi!.. Ama felaketin
    gelip çatacağını birçok kişi öngörüyorduk. Günün birinde olacağı buydu.
    Kapitalizm işte, kahrolası kapitalizmin suçu hepsi.
</div>
<div>
    <br/>
</div>
<div>
    Astsubay sosyalistti. Partinin eylemlerine katıldığından kovuşturmaya
    uğradığını ve kariyerinin geciktirildiğini gizlemiyordu. Ama şimdilerde
    sosyal demokrasi imparator tarafından kabul ediliyor, en tepkici junker'ler
    tarafından övülüyordu. Hepsi birlik olmuştu. Partili milletvekilleri
</div>
<div>
</div>
<div>
    Reichstag'da hükümetle en uyumlu grubu oluşturuyorlardı... Geçmişinden
    geriye yalnızca savaşın sorumlusu olarak gördüğü kapitalizmi canla başla
    lanetlemesi kalmıştı.
</div>
<div>
    <br/>
</div>
<div>
    Desnoyers yumuşak ve hoşgörülü görünen bu düşmanla tartışma cesaretini
    gösterdi. "Acaba gerçek sorumlu Alman militarizmi olamaz mıydı? Çatışmayı
    aramış ve hazırlamış, çeşitli küstahlıklarıyla her türlü uzlaşma yolunu
    kapatmış olamaz mıydı?.."
</div>
<div>
    <br/>
</div>
<div>
    Sosyalist kesinlikle hayır dedi. Partisinin milletvekilleri savaşı
    desteklemişlerdi, öyle yapıyorlarsa bir bildikleri vardı elbet. Adamın
    disipline boyun eğdiği açıktı, ilerici partilerde bile egemen olan, kör ve
    itaatkâr, ebedi Alman disiplini. Fransız boş yere nedenleri ve olayları
    sıraladı, savaşın başından beri okuyageldiği her şeyi ileri sürdü. Ama
    sözler düşünme işlevini kendi adına başkalarına devretmeye alışkın olan bu
    devrimcinin sert kabuğunun üstünden kayıp gitti.
</div>
<div>
    <br/>
</div>
<div>
    — Kim bilir! –dedi sonunda–. Belki de hata yapmışızdır. Ama şu an için her
    şey karmakarışık, berrak bir görüşe varabilmek için gerekli yargı öğeleri
    eksik. Çatışma sona erdiğinde gerçek suçluları tanıyacağız; eğer
    bizimkilerse hesap sorarız onlardan.
</div>
<div>
    <br/>
</div>
<div>
    Desnoyers bu saflık karşısında az kalsın gülecekti. Kimin suçlu olduğunu
    bilebilmek için çatışmanın sonunu beklemek, ha!.. Ve eğer imparatorluk
    yenen taraf olursa, zaferin gururu içinde kim kalkar da sorumluluğun
    hesabını sorardı? Onlar en ufak başkaldırı belirtisi göstermeden,
    eylemlerini yalnızca seçim mücadeleleriyle sınırlamışlardı.
</div>
<div>
</div>
<div>
    — Sorumlusu kim olursa olsun –diye sürdürdü astsubay–, bu savaş üzücü bir
    şey. Nice insan öldü!.. Charleroi'da bulundum ben. Modern savaşı yakından
    görmek gerek. Kazanacakmışız, Paris'e girecekmişiz, öyle diyorlar, ama
    kesin zaferi kazanmadan önce bizimkilerden birçoğu ölecek.
</div>
<div>
    <br/>
</div>
<div>
    Aklını işgal eden ölüm görüntülerini uzaklaştırmak için kuğuların yüzüşünü
    izledi, kendilerine ekmek parçaları attıkça ağır, görkemli gidişlerinin
    yönünü değiştiriyorlardı.
</div>
<div>
    <br/>
</div>
<div>
    Kapıcıyla ailesi köprünün üstünden sık sık girip çıkıyorlardı.
    Efendilerinin istilacılarla iyi ilişkiler kurduğunu görünce, onları
    konutlarına hapsetmiş olan korkuyu üzerlerinden atmışlardı. Kadına Don
    Marcelo'nun yetkesinin o insanlarca kabul edilmesi doğal gelmişti: Efendi
    her zaman efendidir. Ve o yetkenin birazı da kendilerine aktarılmış gibi,
    ardı sıra kızıyla birlikte korkusuzca şatoya giriyor, efendisinin yatak
    odasına çekidüzen vermeye çalışıyordu. Almanların arasında yapayalnız
    kalmasın diye geceyi onun yakınında geçirmek istiyorlardı.
</div>
<div>
    <br/>
</div>
<div>
    İki kadın kapıcı dairesinden en üst kata giyecek ve döşekler taşıdılar.
    Kapıcı da ekselansın ikinci banyosunu ısıtmakla meşguldü. Karısı umutsuz el
    kol hareketleriyle şatonun yağmalanışından yakınıyordu. Bir hazine
    değerinde şeyler kaybolup gitmişti!.. Son kalıntıları olsun kurtarabilmek
    dileğiyle, efendisini bulup şunu bunu gammazlıyordu, sanki ihtiyatla
    yapılan bireysel hırsızlıkları engelleyebilirmiş gibi. Kontun emir
    erleriyle yazmanları kolayca gizlenebilecek ne bulurlarsa ceplerine
    dolduruyorlardı. Gülümseyerek hatıra olarak aldıklarını söylüyorlardı.
    Kadın sonra esrarlı bir havayla gelip bir şey daha fitledi. Komutanlardan
    birini
</div>
<div>
</div>
<div>
    hanımın beyaz çamaşırları sakladığı çekmecelerden birini zorlayıp, en nazik
    iç çamaşırlarıyla bir alay işlemeyi paket ederken görmüştü.
</div>
<div>
    <br/>
</div>
<div>
    — İşte şuydu, beyefendi –dedi birden, bahçede yazı yazan bir Almanı
    gösteriyordu, masanın üstüne dalların arasından süzülen eğik bir güneş
    ışını düşmüştü.
</div>
<div>
    <br/>
</div>
<div>
    Don Marcelo kim olduğunu görünce şaşırdı. Komutan Blumhardt da demek!.. Ama
    hemen ardından yaptığına bir özür buldu. Kont örnek olduktan sonra, onun da
    evinden bir şeyler alıp götürmesi doğaldı. Ayrıca, el koyduğu eşyaların
    niteliğini de göz önüne aldı. Kendisi için değildi; karısı içindi, kızları
    içindi... İyi bir aile babası yani. Bir saati aşkındır masada hiç durmadan
    yazıyor, yazıyordu, kalemi elinde, Augusta'sıyla, Kassel'deki tüm ailesiyle
    sohbete girişmişti. Mallarını o iyi adamın alıp götürmesi daha doğruydu,
    yoksa insanın sözünü ağzına tıkayan, saygısız bir sertlikteki o diğer
    kibirli subaylara kalacaktı nasıl olsa.
</div>
<div>
    <br/>
</div>
<div>
    Kapıcının kızı Georgette'in her geçişinde başını kaldırıp onu gözleriyle
    izlediğini gördü. Zavallı baba!.. Hiç kuşku yok, kafası savaşın
    tehlikeleriyle dolu Almanya'da yaşayan iki küçük hanımı anımsıyordu.
    Kendisi de Chichì'yi anımsıyor, onu bir daha görememekten korkuyordu.
    Şatodan kapıcı konutuna gidişlerinden birinde, genç kız Alman tarafından
    çağrıldı. Masanın önünde dimdik, bir tehlike sezinler gibi ürkek kalakaldı,
    yine de gülümsemeye çabalıyordu. O arada Blumhardt kocaman dövüşçü
    elleriyle onun yanaklarını okşayarak bir şeyler söylemekteydi. Bu sahne
    Desnoyers'i duygulandırdı. Savaşın dehşet tablolarının arasından, barış
</div>
<div>
</div>
<div>
    dolu ve erdemli bir yaşamın anıları canlanmaktaydı. Bu düşmanın iyi bir
    adam olduğuna kanaat getirdi.
</div>
<div>
    <br/>
</div>
<div>
    O nedenle, komutan masadan ayrılıp kendisine doğru geldiğinde gülümsedi.
    Mektubuyla koskocaman bir paketi bir ere verip, taburun posta servisinin
    bulunduğu kasabaya götürmesini söyledi.
</div>
<div>
    <br/>
</div>
<div>
    — Aileme gönderiyorum –dedi–. Her dinlenme gününde mutlaka mektup atarım.
    Onların mektupları da benim için dünyaya değer!.. Ufak tefek birkaç hatıra
    da yolluyorum.
</div>
<div>
    <br/>
</div>
<div>
    Desnoyers az kalsın itiraz edecekti. Ufak tefek denemezdi!.. Ama bir
    umursamazlık hareketiyle kendi cebinden yolladığı anılara rıza gösterdiğini
    belli etti. Komutan tatlı Augusta'yla evlatlarından söz edip duruyordu, o
    arada akşamın dingin ufkunda görünmez fırtına gümbürdüyordu.
</div>
<div>
    <br/>
</div>
<div>
    — Çarpışma –diye sürdürdü Blumhardt–. Hep çarpışma!.. Herhalde sonuncusudur
    ve muzaffer çıkacağız. Bir haftaya varmaz, Paris'e gireriz... Ama niceleri
    onu göremeyecek! Ne kadar çok ölü!.. Sanırım yarın artık burada olmayız.
    Son direnişi kırmak için tüm ihtiyatların saldırıya geçmesi gerekecek...
    Aman ben ölmeyeyim de!..
</div>
<div>
    <br/>
</div>
<div>
    Ertesi gün ölme olasılığı yüzünü bir hınç ifadesiyle kastı. Dikey bir
    kırışık, kaşlarını ayırıyordu. Desnoyers'e vahşi bir ifadeyle baktı,
    ölümünden ve ailesinin felaketinden onu sorumlu tutar gibiydi. Birkaç
    dakika için Desnoyers az önceki yumuşak, sıcak Blumhardt'ı tanıyamaz oldu,
    savaşın insanları nasıl değiştirdiğini fark etti.
</div>
<div>
</div>
<div>
    Güneş batmak üzereydi ki bir astsubay –şu sosyal demokrat olan– koşarak
    geldi, komutanı aradı. Almanca konuştukları için Desnoyers ne dediğini
    anlayamadı, ama elinin işaretini izleyince şatonun girişinde, parmaklığın
    gerisinde, bir öbek kasabalıyla elleri tüfekli birkaç asker gördü.
    Blumhardt bir an düşündükten sonra, gruba doğru yürüdü, Desnoyers de
    ardından seğirtti.
</div>
<div>
    <br/>
</div>
<div>
    Kasabanın gençlerinden birini gördü, iki Almanın ortasındaydı, süngülerini
    göğsüne doğrultmuşlardı. Benzi solgundu, balmumu solgunluğunda. İse batmış
    mintanı acınacak halde paramparçaydı, dövüşten çıktığı belliydi. Şakağının
    derisi kalkmıştı, kanıyordu. Yakınında saçı başı darmadağın bir kadın
    vardı, dört kız çocuğuyla ufacık bir oğlan çevresini sarmışlardı, sanki
    kömür deposundan çıkmışlar gibi hepsinin de üstü başı kapkaraydı.
</div>
<div>
    <br/>
</div>
<div>
    Kadın kollarını havaya kaldırarak, anlatısı iniltilerle kesilerek
    konuşuyordu, ne dediğini anlayamayan askerlere boş yere laf anlatmaya
    çalışıyordu. Birliğe komuta eden astsubay komutanla Almanca konuştu,
    kadınsa Desnoyers'e yöneldi. Şato sahibini görünce, sanki o kendisini
    kurtarabilirmiş gibi birden sakinleşivermişti.
</div>
<div>
    <br/>
</div>
<div>
    O delikanlı oğluydu. Bir gün öncesinden beri yakılan evlerinin enkazında
    gizlenmişlerdi. Dumandan boğularak ölmekten kurtulmuşlardı, ama açlık
    yüzünden ortaya çıkmışlardı. Almanlar oğlunu görünce dövmüşlerdi, kurşuna
    dizmek istiyorlardı, çünkü tüm delikanlıları kurşuna dizmişlerdi. Çocuğun
    yirmi yaşında olduğunu sanıyorlardı; askerlik yapacak yaşta olduğuna
    hükmetmişlerdi, Fransız ordusuna katılmasını engellemek için idam
    edeceklerdi.
</div>
<div>
</div>
<div>
    — Yalan! –diye haykırdı kadın–. On sekizinden fazla değil... On sekiz bile
    değildir... daha küçük: Ancak on yedi yaşında.
</div>
<div>
    <br/>
</div>
<div>
    Peşi sıra gelmiş olan diğer kadınlara dönüp tanık olmalarını istiyordu;
    onlar da yine öyle perişan, kir pas içinde kadınlardı, yüzleri kapkara
    kesilmiş, üstleri başları lime lime, yangın, sefalet, ceset kokuyorlardı.
    Hepsi de evetliyor, çığlıklarıyla anneye katılıyorlardı. Bazıları
    tanıklıklarını daha ileri götürüyor, delikanlı on altı yaşında
    diyorlardı... ne on altısı, on beş. O kadın bağrışmasına, ağabeylerine
    korkudan irileşmiş gözlerle bakan ufaklıkların sızlanmaları ekleniyordu.
</div>
<div>
    <br/>
</div>
<div>
    Komutan, astsubayı dinlerken tutsağı inceledi. Belediye memurlarından biri
    sersemleyerek, ölüm hükmünü imzaladığını düşünmeksizin, yirmi yaşında
    olduğunu açığa vurmuştu.
</div>
<div>
    <br/>
</div>
<div>
    — Yalan! –diye yineledi anne, ne konuştuklarını içgüdüsüyle sezmişti–. O
    adam doğrusunu bilmiyor... Oğlum gürbüzdür, olduğundan büyük gösterir, ama
    yirmi yaşında değil... Beyefendi onu tanıyor, söyleyebilir. Öyle değil mi
    Bay Desnoyers?
</div>
<div>
    <br/>
</div>
<div>
    Umutsuz annenin kendisinden yardım istediğini gören Don Marcelo bir şeyler
    yapmak gereğini duyarak komutana yöneldi. Çocuğu tanıyordu –aslında daha
    önce gördüğünü hiç anımsamıyordu–, yirmi yaşından küçük olduğunu
    düşünüyordu.
</div>
<div>
    <br/>
</div>
<div>
    — Hem öyle olsa bile –diye ekledi–, bu bir insanı kurşuna dizmeyi
    gerektirecek bir suç mu?
</div>
<div>
</div>
<div>
    <br/>
</div>
<div>
    Blumhardt yanıt vermiyordu. Yeniden amir durumuna geldiğinden beri Don
    Marcelo'nun varlığını unutmuş gibiydi. Bir şey söyleyecek, bir buyruk
    verecek oldu, ama duraksadı. En iyisi ekselanslarının fikrini sormaktı.
    Onun şatoya yöneldiğini gören Desnoyers de peşine takıldı.
</div>
<div>
    <br/>
</div>
<div>
    — Komutanım, olamaz bu –diye söze başladı–. Anlamı yok bunun. Bir insanı
    yirmi yaşında olabilir diye kurşuna dizmek!..
</div>
<div>
    <br/>
</div>
<div>
    Ama komutan tek söz etmeden yürümesini sürdürüyordu. Köprüyü geçerken
    piyanonun sesini duydular. Bu Desnoyers'e iyi bir işaretmiş gibi geldi.
    Tutkulu sesiyle onu duygulandıran sanatçı kurtarıcı sözü söyleyecekti.
</div>
<div>
    <br/>
</div>
<div>
    Salona girdiğinde ekselanslarını tanımakta gecikti. Piyanonun önünde
    sırtında yalnız bir Japon kimonosu olan bir adam gördü, üstü yaldızlı
    kuşlarla bezeli, pembe renkli bu kadın kimonosu, kızı Chichì'nindi. Başka
    bir durumda olsa kahkahayı basardı: Bu pek zayıf, kemikli, zalim gözlü
    savaşçının kaslı kolları giysinin yenlerinden çıkıyordu, bileklerinden
    birinde altın bileziği pırıldıyordu. Banyodan çıktıktan sonra üniformasını
    giyme zamanını geciktiriyor, Berlin'deki doğulu giysilerinin eşi olan o
    kadın tuniğinin ipeksi dokunuşunun keyfini sürüyordu. Generalinin görünümü
    karşısında Blumhardt en ufak şaşkınlık belirtisi göstermedi. Hazır ol
    konumunda dimdik, kendi dilinde konuştu, Kont ise parmaklarını tuşların
    üzerinde gezdirirken sıkıntılı bir havayla dinliyordu.
</div>
<div>
    <br/>
</div>
<div>
    Yakındaki pencereden güneşin batışı görünüyor, piyanoyla icracısını bir
    yaldız bulutuna sarıyordu. Odaya pencereden günbatımının olanca şiiri
    dalıyordu; ağaç dallarının fısıltısı,
</div>
<div>
</div>
<div>
    kuşların can çekişen ötüşleri, güneşin son ışınlarında kıvılcımlar gibi
    pırıldayan böceklerin vızıltısı. O uygunsuz ziyaretin melankolik düşlemini
    yarıda kestiğini gören ekselans, komutanın anlatısını bir tek buyurgan
    hareket ve bir sözcükle kesti... bir tek sözcük, başka şey demedi.
    Piyanonun tahtasını yavaş yavaş yakmakta olan bir Türk sigarasından birkaç
    nefes çekti, ardından elleri yeniden fildişi tuşların üstüne düştü,
    alacakaranlığın esinlediği belirsiz, sevecen doğaçlamasına yeniden başladı.
</div>
<div>
    <br/>
</div>
<div>
    — Teşekkürler ekselans –dedi yaşlı adam, hayırsever yanıtını sezinleyerek.
</div>
<div>
    <br/>
</div>
<div>
    Komutan ortadan yok olmuştu. Evin dışında da rastlayamadı ona. Bir asker
    parmaklığın yanında atını sürerek buyruğu aktarıyordu. Nöbetçinin çığlık
    çığlığa bağıran kadın ve çocuk kalabalığını dipçik darbeleriyle
    uzaklaştırdığını gördü. Kuşkusuz generalin bağışlamasının ardından hepsi
    kasabaya doğru uzaklaşmaktaydılar... Şatoya giden yolun ortasındaydı ki
    birçok sesin bir ağızdan kopardığı bir feryat işitildi, ancak kadın
    umutsuzluğunun koparabileceği tüyler ürpertici bir çığlık. Aynı anda havayı
    şiddetli silah sesleri yırttı, bir gün önce tanımayı öğrendiği bir takırtı.
    Tüfek atışları!.. Parmaklığın öteki yanında sert bir gidip gelme işitti,
    güçlü kollarla yakalanmış, çırpınan kadınlar, korkunun pençesinde tabana
    kuvvet kaçan kadınlar. Dehşet içinde bir kadın gördü, elleri başında,
    feryat figan kendisine doğru koşuyordu. Kapıcının karısıydı, az önce
    kadınlar kalabalığına katılmıştı.
</div>
<div>
    <br/>
</div>
<div>
    — Gitmeyin efendim! –diye bağırdı, onun yolunu keserek–. Öldürdüler onu...
    kurşuna dizdiler şimdi.
</div>
<div>
</div>
<div>
    Don Marcelo şaşkınlıktan donakaldı. Kurşuna dizdiler, ha!.. Ya generalin
    sözü?.. Ne yaptığını bilemeden şatoya doğru koştu, birden salonda buldu
    kendini. Ekselans hâlâ piyanonun önündeydi. Şimdi alçak sesle şarkı
    söylüyordu, anılarının şiiriyle nemlenmişti gözleri. Ama yaşlı adam onu
    dinleyecek durumda değildi.
</div>
<div>
    <br/>
</div>
<div>
    — Ekselans, kurşuna dizdiler onu... Siz emir verdiğiniz halde öldürdüler.
</div>
<div>
    <br/>
</div>
<div>
    Komutanın gülümsemesinden yanılmış olduğunu kavrayıverdi.
</div>
<div>
    <br/>
</div>
<div>
    —Savaş bu, aziz beyefendi –dedi ellerini tuşlardan kaldırmadan–. Savaşın
    acımasız gerekleri... Yarınki düşmanımızı yok etmek her zaman ihtiyatlı bir
    iştir.
</div>
<div>
    <br/>
</div>
<div>
    Sonra bir öğretmen edasıyla, sanki bir ders veriyormuşçasına, yaşama
    sanatının büyük hocaları olan doğululardan dem vurmaya başladı. En hayran
    olduğu kişilerden biri de kuşkusuz Türk fethinin sultanıydı, hasımlarının
    oğullarını kendi elleriyle boğduğu söyleniyormuş. "Düşmanlarımız dünyaya at
    üstünde, ellerinde mızraklarıyla gelmezler –diyordu kahraman–. Herkes gibi
    birer bebek olarak doğarlar, büyümeden önce yok edilmelerinde yarar
    vardır."
</div>
<div>
    <br/>
</div>
<div>
    Desnoyers onu anlayamadan dinliyordu. Kafasında bir tek düşünce vardı. İyi
    yürekli sandığı bu adam, şarkı söylerken yüreği sızlayan bu duygusal kişi,
    ellerini öyle tuşlarda gezdirirken, soğukkanlılıkla idam emrini vermişti!..
</div>
<div>
</div>
<div>
    Kont bir sabırsızlık belirtisi gösterdi. Desnoyers çekilebilirdi, ondan
    sonra da ses çıkarmasındı, işlerine karışmasındı. Ardından ona sırtını
    döndü, parmaklarını piyanonun tuşlarında gezdirerek kendini uyumlu
    melankolisine bıraktı.
</div>
<div>
    <br/>
</div>
<div>
    Don Marcelo için dört gün sürecek saçma bir yaşam başladı, o dört günde
    başına en inanılmaz olaylar geldi. Kişisel tarihçesinde o dönem ara ara
    dehşet verici görüntülerle kesilen upuzun bir şaşkınlık ayracı olacaktı.
</div>
<div>
    <br/>
</div>
<div>
    Bu adamlarla bir daha karşılaşmak istemedi, kendi yatak odasından kaçtı,
    son katta, kapıcı ailesinin seçtiğinin yakınında bir hizmetçi odasına
    sığındı. İyi yürekli kapıcı kadın gece bastırırken ona yiyecek bir şeyler
    getirdiyse de boşuna; yemek yiyecek durumda değildi. Yatağa uzanmıştı.
    Karanlıkta durmayı, düşünceleriyle baş başa kalmayı yeğliyordu. Ne zaman
    sona erecekti acaba bu bunalım!..
</div>
<div>
    <br/>
</div>
<div>
    Yıllar önce yaptığı bir Londra yolculuğunu anımsadı. Hayalinde British
    Museum'u görüyordu, hayvansı bir insanlığın kalıntılarıymış gibi yüreğini
    dehşetle doldurmuş olan birtakım Asur kabartmalarını. Savaşçılar köyleri
    yakıyorlar, tutsakların topu birden boğazlanıyor, boyunlarından zincire
    vurulmuş, yürüyen barışçı köylü kalabalığı, saf saf dizilmiş köleler
    oluşturuyordu. Yaşadığı uygarlığın büyüklüğünü hiç o anki kadar açık seçik
    görmemişti. Hâlâ ara sıra savaşlar oluyordu, ama insanlığın ilerleyişiyle
    onlar da bir düzene sokulmuştu. Tutsakların yaşamı kutsal sayılıyordu,
    köylere dokunulmuyordu, insanların birbirlerini nasıl öldürecekleri,
    milletlerin birbirlerine elden gelen en az zararı verecek biçimde nasıl
</div>
<div>
</div>
<div>
    savaşmaları gerektiği konusunda bütün bir uluslararası hukuk külliyatı
    bulunuyordu... Oysa şimdi savaşın gerçeğiyle yüz yüze gelmişti. Binlerce
    yıl öncesinin aynıydı! Miğferli adamlar, mavi tepelikli, kıvır kıvır
    sakallı, parfümler içindeki zalim satrapların aynını yapıyorlardı. Hasım
    silah taşımasa da kurşuna diziliyordu; tutsak dipçikle vura vura
    öldürülüyordu; sivil halklar, eski çağların esirleri örneği, kitle halinde
    Almanya yollarına düşüyorlardı. İlerleme dedikleri şey neye yaramıştı
    öyleyse? Nerede kalmıştı uygarlık?..
</div>
<div>
    <br/>
</div>
<div>
    Gözlerine bir mum ışığının vurmasıyla uyandı. Kapıcının karısı bir kez daha
    yukarı çıkmış, bir şey istiyor mu diye soruyordu.
</div>
<div>
    <br/>
</div>
<div>
    — Ama ne gece!.. Nasıl bağıra çağıra şarkı söylediklerini bir duysanız.
    Boşalttıkları şişeleri görseniz!.. Yemek salonundalar. Hiç görmeyin daha
    iyi... Şimdi eğlenmek için mobilyaları kırıp döküyorlar. Kont bile
    zilzurna; sizinle konuşan o komutan da sarhoş, öbürleri de. Bazıları yarı
    çıplak dans ediyorlar.
</div>
<div>
    <br/>
</div>
<div>
    Aslında tüm ayrıntıları aktarmak istiyor değildi, ama kadın çenebazlığı
    saygılı davranma niyetini bastırdı. Bazı genç subaylar hanımların
    şapkalarını, elbiselerini giymişler, çığlıklar atarak, kadın gibi kırıtarak
    dans ediyorlardı. İçlerinden biri üstünde küçük hanımın bir kombinezonundan
    başka şey bulunmaksızın ortaya çıkınca heyecanlı bir kükremeyle
    karşılanmıştı... Birçoğu besin artıklarını halıların üstüne ya da
    mobilyaların çekmecelerine boşaltmaktan hain bir zevk alıyor, sonra
    ellerine geçen nazik kumaşlarla temizleniyorlardı.
</div>
<div>
</div>
<div>
    Ev sahibi kadını susturdu. Bütün bunları öğrenecekti de ne olacaktı
    sanki?..
</div>
<div>
    <br/>
</div>
<div>
    — Ve biz de onlara hizmet etmek zorundayız!.. –diye sürdürdü kadın
    sızlanarak–. Çıldırmışlar; bambaşka insanlar olup çıktılar. Erler diyor ki
    şafakla yola çıkacaklarmış. Büyük bir çarpışma varmış, kazanacaklarmış, ama
    mutlaka hepsinin katılması lazımmış... Zavallı kocam dayanamıyor artık. O
    kadar aşağılandık ki... Ya kızım!.. Kızım!...
</div>
<div>
    <br/>
</div>
<div>
    En büyük kaygısı oydu. Onu bir yerlere gizlemişti, ama alkol başlarına
    vurmuş bu erkeklerin bazılarının ortalıkta dolaşmalarını tedirginlikle
    izliyordu. Hepsinin en tehlikelisi de Georgette'i babaca okşamış olan o
    komutandı.
</div>
<div>
    <br/>
</div>
<div>
    Kızının güvenliği için duyduğu korkuyla, birkaç kez daha yanıp yakıldıktan
    sonra çekip gitti.
</div>
<div>
    <br/>
</div>
<div>
    — Tanrı dünyayı unutmuş galiba... Ah, başımıza daha neler gelecek!
</div>
<div>
    <br/>
</div>
<div>
    Şimdi Don Marcelo'nun uyuyacak hali kalmamıştı. Açık pencereden dingin bir
    gecenin yumuşak aydınlığı giriyordu. Topçu ateşi sürüyordu, çarpışma
    karanlıkta uzamıştı. Şatonun dibinde erler ilahiyi andıran ağır tempolu bir
    ezgi söylüyorlardı. Binanın içinde bir gürültü patladı; hayvansı
    kahkahalar, kırılan mobilya çatırtıları, keyifli bir kovalamacanın
    koşuşturması. Bu cehennemden ne zaman çıkabilecekti?.. Aradan uzun bir
    zaman geçti; uykuya dalmadı, ancak çevresinde olanların bilincini yitirdi.
    Apansızın yatağında doğruldu. Yakınında, aynı katta, bir kapı boğuk bir
    gürültüyle kırılmıştı, şiddetli omuzlamalara dayanamamıştı. Kadın
    çığlıkları, ağlamalar, umutsuz
</div>
<div>
</div>
<div>
    yalvarmalar, boğuşma sesleri, sendeleyen adımlar, bedenlerin duvarlara
    çarptığı işitildi. Desnoyers'in içine doğdu: Georgette'ti bu, çığlık
    çığlığa kendini savunuyordu. Ayaklarını yere indirmesine vakit kalmamıştı
    ki, bir erkek sesi duyuldu, kapıcı olduğuna emindi:
</div>
<div>
    <br/>
</div>
<div>
    — Ah, haydut seni!..
</div>
<div>
    <br/>
</div>
<div>
    Ardından bir boğuşma patırtısı daha... bir el silah...
</div>
<div>
    <br/>
</div>
<div>
    sessizlik.
</div>
<div>
    <br/>
</div>
<div>
    Merdivene bağlanan geniş koridora çıktığında ışıklar gördü, bir sürü adam
    basamakları atlayarak yukarı koşuyorlardı. Can çekişerek inleyen bir
    gövdeye takıldı ayağı, az kalsın düşecekti. Kapıcısı ayaklarının
    dibindeydi, göğsü körük gibi inip kalkıyordu. Gözleri camlaşmış, fal taşı
    gibi açılmıştı; ağzı kanla dolmuştu... yanı başında bir mutfak bıçağı
    parlıyordu. Sonra eli tabancalı bir adam gördü, aynı zamanda öteki eliyle
    başka birisinin içeriden açmaya çalıştığı bir kapıyı tutuyordu.
    Yeşilimtırak solgunluğuna ve çılgın bakışlarına karşın tanıdı onu.
    Blumhardt'tı, yüzünde korkunç, hayvansı bir kibir ve saygısızlık ifadesiyle
    korku saçan, tanınmaz olmuş bir Blumhardt.
</div>
<div>
    <br/>
</div>
<div>
    Olanı gözlerinde canlandırdı: Adam şatoyu dolaşarak göz koyduğu avı
    aramıştı, tedirgin baba onu adım adım izlemişti, kız feryadı koparmıştı;
    eline geçirebildiği silahla hasta kapıcının ve sırtını zafere dayayan bu
    savaşçının eşitsiz boğuşması... Gençlik yıllarının öfkesi yüreğinde
    cüretkâr bir sel gibi kabardı. Ölürse ölsündü, ne önemi vardı?..
</div>
<div>
    <br/>
</div>
<div>
    — Seni haydut seni! –diye kükredi o da öbürü gibi.
</div>
<div>
</div>
<div>
    <br/>
</div>
<div>
    Ve yumruklarını sıkarak Almanın üstüne yürüdü. Adam tabancayı iki gözünün
    ortasına dayadı, soğukkanlılıkla gülüyordu. Ateş edecekti ki... Yukarı
    tırmananların itmesiyle Desnoyers yere yuvarlandı. Gövdesine birkaç darbe
    yedi; istilacıların ağır çizmelerin topukları çekiç gibi indi üstüne.
    Yüzünde sıcak bir sıvı duydu. Kandı!.. Kendi kanı mıydı, yoksa hırlayarak
    can veren öteki bedenin miydi, bilmiyordu. Derken birkaç elin onu yerden
    kaldırıp bir adamın önüne ittiklerini duydu. Ekselanslarıydı bu,
    üniformasının göğsü bağrı açılmıştı, şarap kokusu saçıyordu. Gözleri de
    elleri gibi titremekteydi.
</div>
<div>
    <br/>
</div>
<div>
    — Aziz beyefendi –dedi aşağılayıcı alaycılığını yeniden toparlamaya
    çabalayarak–, size bir öğüt vermiştim, bizim işlerimize burnunuzu sokmayın
    diye, hiç kulak asmamışsınız. Saygısızlığınızın cezasını çekin öyleyse.
</div>
<div>
    <br/>
</div>
<div>
    Bir buyruk verdi, yaşlı adam merdivenden aşağı, mahzenlere doğru
    iteklendiğini duydu. Kendisini sürükleyenler bir astsubayın emrindeki
    erlerdi. Sosyalisti tanıdı. Genç profesör içlerinde sarhoş olmayan tek
    kişiydi, ama kaya gibi dimdik, vahşi bir disiplin içinde erişilmez
    duruyordu.
</div>
<div>
    <br/>
</div>
<div>
    Onu yer hizasında bir ufacık pencereden başka soluk alacak menfezi
    bulunmayan, tavanı kubbeli bir bodruma soktu. Bu mağarada bir alay şişe
    kırığı, iki kasa ve biraz samandan başka şey yoktu.
</div>
<div>
    <br/>
</div>
<div>
    — Bir komutana hakaret etmiş bulunuyorsunuz –dedi astsubay sertçe–, hiç
    kuşkusuz şafakla kurşuna dizileceksiniz... Tek kurtuluşunuz, dua edin
    eğlenti böyle sürsün de sizi unutsunlar.
</div>
<div>
</div>
<div>
    Kapı şatonun bütün kapıları gibi kırılmış olduğundan, önüne bir alay
    mobilyayla kasa yığdırdı.
</div>
<div>
    <br/>
</div>
<div>
    Don Marcelo gecenin kalanını soğuktan titreyerek geçirdi. O an için tek
    kaygısı buydu. Yaşamından vazgeçmişti; sevdiklerinin imgeleri bile
    belleğinden silinmeye başladı. Karanlıkta el yordamıyla iki kasanın üzerine
    uzanıp samanlarla ısınmaya çabaladı. Şafağın meltemi pencerecikten içeri
    esmeye başladığında yavaş yavaş ağır bir uykuya daldı, hayvanlaştırıcı bir
    uyku, ölüm mahkûmlarınınkine ya da bir düello sabahının arifesindekine eş.
    Almanca bağrışmalar, dörtnala atlar, uzaklarda istilacı taburlarının
    borazan ve trampet çalışlarını andıran davul ve ıslık sesleri işitti...
    Derken çevresinin bilincini hepten yitirdi.
</div>
<div>
    <br/>
</div>
<div>
    Gözlerini yeniden açtığında, pencerecikten sızan bir güneş ışını duvarda
    altından bir dikdörtgen çiziyor, sarkan örümcek ağlarına bir saray görkemi
    veriyordu. Birisi kapıdaki barikatı açmaya çabalamaktaydı. Bir kadın sesi,
    çekingen, acıklı, birkaç kez çağırdı onu.
</div>
<div>
    <br/>
</div>
<div>
    — Beyefendi, orada mısınız?
</div>
<div>
    <br/>
</div>
<div>
    Bir sıçrayışta ayağa kalktı, dışarıdan yapılanlara yardımcı olmak isteyerek
    kapıyı kuvvetle itti. İstilacılar gitmiş olmalı, diye düşündü. Yoksa kapıcı
    kadının onu hapsinden çıkarmaya gelmesi mümkün olmazdı.
</div>
<div>
    <br/>
</div>
<div>
    — Evet, çekip gittiler –dedi kadın–. Şatoda kimse kalmadı.
</div>
<div>
    <br/>
</div>
<div>
    Mahzenin girişi açıldığında Don Marcelo zavallı kadını gözleri kıpkırmızı,
    yüzü bir deri bir kemik kalmış, saçı başı darmadağın gördü. Gece onun
    hayatına birçok yılın yükünü
</div>
<div>
</div>
<div>
    birden yığmıştı. Efendisini karşısında görünce tüm enerjisi bir anda yok
    oldu. "Beyefendi... beyefendi!" diye inledi hıçkırıklar arasında. Sonra
    gözyaşları içinde kendini onun kollarına attı.
</div>
<div>
    <br/>
</div>
<div>
    Don Marcelo hiçbir şey bilmek istemiyordu; gerçeklerden korkuyordu. Yine de
    kapıcıyı sormadan edemedi. Şimdi uyanmış ve özgürdü ya, bir an için bir
    gece önce gördüklerinin bir karabasan olduğu umuduna kapılmıştı. Belki de
    adamcağız hâlâ hayattaydı...
</div>
<div>
    <br/>
</div>
<div>
    — Vurdular onu, efendim... Hani iyi gibi görünen bir asker vardı ya, o
    öldürdü... Ölüsü nerede, bilmiyorum bile, hiç kimse söylemek istemedi.
</div>
<div>
    <br/>
</div>
<div>
    Cesedin hendekte olmasından kuşkulanıyordu. Yemyeşil, dingin sular esrarlı
    biçimde gecenin sunağının üstünü örtmüş olmalıydı... Desnoyers annenin
    başka bir felaketten ötürü daha da kaygılı olduğunu sezinledi ve çekinerek
    sustu. Konuyu açan kadın oldu, acılı yakınmalar arasında...
</div>
<div>
    <br/>
</div>
<div>
    Georgette kapıcı dairesindeydi; istilacılar gider gitmez dehşet içinde
    şatodan kaçmıştı. Adamlar son dakikaya kadar salıvermemişlerdi onu.
</div>
<div>
    <br/>
</div>
<div>
    — Efendim, ne halde, hiç görmeyin daha iyi... Siz olup bitenlerden söz
    edersiniz diye tir tir titreyip ağlıyor. Çıldırmış gibi; keşke ölsem diyor.
    Ah, zavallı kızım!.. Bu canavarların cezasını kimse vermeyecek mi?..
</div>
<div>
    <br/>
</div>
<div>
    Mahzenden çıkmışlardı, köprüyü geçtiler. Kadın gözlerini yeşil bir yüzey
    halinde duran sulara dikti. Suyun üzerinde bir kuğunun cesedi
    sürükleniyordu. Yola çıkmadan önce, atlarını eyerlerken, iki subay eğlence
    olsun diye göldeki canlıları
</div>
<div>
</div>
<div>
    tabancayla avlamışlardı. Su bitkilerine kanlar bulaşmıştı; yaprakları
    arasında, bir çamaşırcı kadının elinden kaçırdığı parçaları andıran
    pörsümüş beyaz toplar yüzüyordu.
</div>
<div>
    <br/>
</div>
<div>
    Don Marcelo ile kadın yürekleri sızlayarak bakıştılar. Gün ışığında
    birbirlerinin sefaletini ve ihtiyarlayışını görerek karşılıklı acındılar.
</div>
<div>
    <br/>
</div>
<div>
    Kadın kızını düşününce üstüne yeniden bir canlılık geldi. O insanların
    geçişi her şeyi mahvetmişti; koca şatoda mutfakta unutulmuş birkaç parça
    kuru ekmekten başka yiyecek kalmamıştı. "Yaşamak lazım efendim... Yaşamak
    lazım, yalnızca Tanrı'nın onları nasıl cezalandırdığını görmek için olsun
    yaşamak lazım..." Yaşlı adam üzüntüyle omuz silkti: Tanrı mı?.. Ama kadın
    haklıydı, yaşamak gerekiyordu.
</div>
<div>
    <br/>
</div>
<div>
    İlk gençliğinin, Yeni Dünya'nın uçsuz bucaksız toprak denizlerinde hayvan
    sürülerini güttüğü zamanların cesaretiyle kendini parkından dışarıya attı.
    Güneşin alnında, sarı-yeşil gülümseyen vadiyi gördü; öbek öbek ağaçlar;
    hasattan kalmış sert saplarıyla sarımsı tarla dörtgenleri; üzerinde kuşlar
    cıvıldayan çitler; bin beş yüz yıl boyunca onlarca kuşak tarafından özenle
    bakılmış bir kırın olanca yaz görkemi. Buna karşın yapayalnız hissetti
    kendini, kaderin eline bırakılmıştı, açlık tehlikesiyle karşı karşıyaydı;
    And Dağları'nın korkunç yüksekliklerini, akşamdan akşama kartalların kanat
    çırpışlarıyla bozulan ölümcül bir sessizliğe bürünmüş eğri büğrü
    doruklarını aştığı zamanlardan daha yalnızdı. Kimsecikler yoktu... Gözleri
    bir tek hareketli nokta seçemedi; her şey sabit, kıpırtısız, donmuş
    kalmıştı, ufukta yuvarlanan gök gürültüsünün korkusuyla büzüşmüşe
    benziyordu.
</div>
<div>
</div>
<div>
    Kasabaya doğru yürüdü, kapkara duvar kitlesinin arasında sağlam kalmış
    birkaç kulübeyle, kiremitsiz, haçı ateşten bükülmüş bir çan kulesi.
    Şişelerle, yanmış tahta parçalarıyla, islenmiş enkazla dolu sokaklarda da
    kimsecikler yoktu. Cesetler ortadan yok olmuştu, ama mide bulandırıcı bir
    çürümüş yağ, yanmış et kokusu insanın burun deliklerine yapışıp kalıyordu.
    Kasabayı bir baştan bir başa geçti, atlıların barikatına kadar ulaştı.
    Yolun bir kenarında arabalar hâlâ duruyordu. Tam kasabalıları kurşuna
    dizdikleri noktada bir toprak yığını gördü. Yer hizasında iki ayakla bir el
    açıkta kalmıştı. Yaklaştığında cesetleri açıkta bırakan o sığ çukurdan
    birtakım kara çıkınlar uzaklaştı. Sert kanatlar havayı dövdü, öfkeli
    gaklamalarla uzaklaştılar.
</div>
<div>
    <br/>
</div>
<div>
    Geçtiği yerlere geri döndü. Birazcık sağlam kalmış evlerin önünde
    sesleniyor, başını açık bulduğu ya da kanatları tam yanmamış kapılardan,
    pencerelerden içeri uzatıyordu. Villeblanche'da hiç kimse kalmamış mıydı
    yoksa?.. Yıkıntılar arasında bir şey kıpırdadı, yılanımsı bir şey,
    emekleyerek ilerliyor, inine süzülmek için gerilemeye hazır, yerde
    sürünürken korkuyla duraklıyordu. Derken birden sakinleşen o yaratık
    doğruldu. Bir adamdı, bir ihtiyar. Onun "Bir şey yok!" diye bağırmasıyla
    başka insan müsveddeleri de ortada belirdiler, uzaktan görünmelerine neden
    olan dikey konumlarından vazgeçmiş zavallı yaratıklardı, tozun içinde
    kayabilen, toprağın bağrına kayıp kaybolabilen alt düzeydeki varlıklara
    imrenir olmuşlardı. Çoğu kir pas içinde kapkara kesilmiş, saçları başları
    birbirine karışmış kadınlarla çocuklardı, gözlerinde hayvanca bir açlığın
    parıltısı, sarkmış çenelerinde güçsüz hayvanların çaresizliği. Evlerinin
    enkazı arasında gizlenmiş yaşıyorlardı. Korku onlara açlığı
</div>
<div>
</div>
<div>
    <br/>
</div>
<div>
    unutturmuştu; ama düşmanların uzaklaştığını görünce, dehşet dolu saatlerin
    uyuşturduğu tüm gereksinimleri birdenbire belirivermişti.
</div>
<div>
    <br/>
</div>
<div>
    Desnoyers çevresini serüvenli yolculukları sırasında rastladığı aç,
    hayvansı bir İndio kabilesi sarmış sandı. Paris'ten bir miktar altın para
    getirmişti, bir tanesini çıkarıp güneşte parıldattı. Ekmeğe ihtiyacı vardı,
    herhangi bir yiyeceğe ihtiyacı vardı; bedelini pazarlıksız ödemeye hazırdı.
</div>
<div>
    <br/>
</div>
<div>
    Altını görenlerde heves ve açgözlülük bakışları belirdi; ama bu izlenim
    uzun sürmedi. Gözler sarı yuvarlağa umursamazlıkla bakar oldu. Don Marcelo
    anladı ki mucizeler yaratan bu fetiş, gücünü yitirmiştir. Hepsi birlikte,
    sanki bir cenazenin önünde yakınıyorlarmışçasına, ağır, acıklı bir sesle
    bir felaket ve dehşet korosu oluşturmuşlardı: "Efendim, kocamı
    öldürdüler..." – "Yavrularım efendim, iki çocuğum gitti." – "Efendim, bütün
    erkekleri tutsak alıp götürdüler; Almanya'da tarlada çalıştıracaklarmış..."
    – "Bir parça ekmek efendim, yavrularım açlıktan ölüyor."
</div>
<div>
    <br/>
</div>
<div>
    Bir kadın ölümden beter bir şeyden yakınıyordu: "Kızım!.. Zavallı kızım!"
    Bakışlarındaki nefret ve çılgınlık gizli trajedisini açığa vuruyordu;
    feryatlarıyla gözyaşları şatoda tıpkı onun gibi bağıran öteki anayı
    anımsatıyordu. Oyuklardan birinin dibinde duruyordu kurban, yorgunluktan
    perişan, bedeni hezeyanlarla sarsılıyordu, art arda, suratları maymunsu bir
    coşkuyla yayvanlaşmış hayvansı saldırganları görüyordu hâlâ gözleri.
</div>
<div>
    <br/>
</div>
<div>
    Sefiller alayı zenginliğini hepsinin bildiği bu adamın çevresini sarmış,
    ellerini uzatıyorlardı. Kadınlar elleri, yüzleri sarıya çalan, gözleri
    açlıktan donuklaşmış, belli belirsiz soluk
</div>
<div>
</div>
<div>
    alan yavrularını gösteriyorlardı. "Ekmek... ekmek!" diye yakarıyorlardı,
    sanki o bir mucize yaratabilecekmiş gibi. Oysa o da oraya aynı şey için
    yalvarmaya gitmişti!.. Çabasının yararsızlığını fark ederek kaçtı oradan.
</div>
<div>
    <br/>
</div>
<div>
    Umutsuzluk içinde mülküne geri döndüğünde, baktı ki kocaman otomobiller ve
    atlı adamlar yolu doldurmuşlar, upuzun bir konvoy oluşturuyorlar. Onunla
    aynı yöne gidiyorlardı. Şatonun parkına girdiği sırada bir öbek Alman bir
    telefon hattının kablolarını döşemekteydiler. Altüst olmuş odaları
    dolaşmışlar, Yüzbaşı von Hartrott'un çiziktirdiği yazıya bakıp kahkahalarla
    gülüyorlardı: "Lütfen yağmalamayın..." Bu mizahı çok zekice buluyorlardı,
    tam Alman nüktesi.
</div>
<div>
    <br/>
</div>
<div>
    Konvoy parkı istila etti. Otomobillerle kamyonların üzerinde Kızılhaç
    işareti vardı. Subaylar gibi yeşil üniformalı ve silahlı olan doktorlar
    onların cesaret kırıcı kibrine, itici katılığına öykünüyorlardı.
    Kamyonlardan yüzlerce sahra yatağı çıkarılıp sıra sıra diziliyordu; kalmış
    birkaç parça mobilya da ağaçların dibine yığınlar halinde atıldı. Öbek öbek
    askerler kısa, sert emirlere robotsu bir dakiklikle baş eğiyorlardı. Bir
    eczane, bir yoğun ilaç kokusu odalara yayıldı, gece âleminin izlerini
    silmek üzere duvarları yıkadıkları antiseptiklerin kokusuna karıştı. Daha
    sonra beyaz giysili kadınlar gördü, masmavi bakışlı, mısır püskülü saçlı,
    genç irisi kızlar. Desnoyers'i sanki hiç görmüyorlarmış gibi birkaç kez
    itip kaktılar. Rahibeye benziyorlardı, ama elbiselerinin altında
    tabancaları vardı.
</div>
<div>
    <br/>
</div>
<div>
    Öğleüstü yeni yeni otomobiller gelmeye koyuldu, şatonun tepesinde
    dalgalanmaya başlayan üzeri kızıl haçlı
</div>
<div>
</div>
<div>
    <br/>
</div>
<div>
    koskocaman beyaz bayrağı izliyorlardı. Marne yönünden geliyorlardı;
    karoserleri mermilerden eğri büğrüydü; camlarında yıldız biçimi kırıklar
    göze çarpıyordu. İçlerinden inen adamların ardı arkası kesilmiyordu,
    kimileri kendi ayağıyla geliyordu, kimilerini muşamba sedyelerle
    indiriyorlardı: Solgun ya da kırmızı suratlar, kartal gibi ya da basık
    profiller, sarışın başlar ya da kan lekeli beyaz sargılara sarılı kafalar;
    kabadayı gülüşlü ağızlar ya da morarmış dudakları acıyla inleyen ağızlar;
    mumya sargılarıyla bağlanmış çeneler; görünürde ağır yarası olmadan can
    çekişen devler; konuşan, sigara içen bir kafanın altında biçimden çıkmış
    gövdeler; ilkyardımın sargıları arasından kırmızı bir sıvı yayan sarkık
    parçalarıyla bacaklar; kuru dallar gibi cansız sarkan kollar; eksik kol ve
    bacakların acıklı boşluğunu sezdiren parçalanmış üniformalar.
</div>
<div>
    <br/>
</div>
<div>
    Bu acı seli şatoyu kaplayıverdi. Birkaç saate kalmadan her yan
    doluvermişti; bir tek boş yatak kalmamıştı; son sedyeler ağaçların
    gölgesine bırakıldı. Telefonlar hiç durmadan işliyordu; boyunları fularlı
    telefon görevlileri o yandan o yana koşuşturuyor, arı gibi çalışıyorlardı;
    insan yaşamını hoyratça ve hızlı kurtarma işlemleri uygulanmaktaydı.
    Ölenlerden kalan boş yataklara yeni gelenler yatırılıyordu. Desnoyers kan
    damlayan sepetler gördü, içleri biçimden çıkmış etlerle doluydu; kas
    parçaları, kırık kemikler, bütün bir kol ya da bacak. Bu artıkları
    taşıyanlar götürüp parkın bir ucundaki bir meydancığa gömüyorlardı,
    Chichì'nin en sevdiği okuma köşesine.
</div>
<div>
    <br/>
</div>
<div>
    Çifter çifter erler şato sahibinin kendisinin olduğunu fark ettiği
    çarşaflara sarılmış bir şeyler taşıyorlardı. Taşıdıkları çıkınlar
    cesetlerdi. Park mezarlığa dönüşmekteydi. Ölülerle
</div>
<div>
</div>
<div>
    <br/>
</div>
<div>
    tedavi artıklarını gömmeye meydancık yetmez olmuştu: Şatonun hemen
    yakınında yeni çukurlar kazılıyordu. Elleri kürekli Almanlar bu cenaze
    işlemi için yardımcı bulmuşlardı. Bir düzine kadar tutsak kasabalı toprağı
    kazıyor, cesetleri indirmeye yardım ediyorlardı. Şimdi artık ölüleri
    çukurun kenarına kadar el arabasıyla götürüyorlar, bir yıkıntının
    enkazıymışlar gibi deviriveriyorlardı. Don Marcelo düşman ölülerinin
    sayısının giderek arttığını gördükçe canavarca bir zevk alıyordu, ama aynı
    zamanda sonsuza değin arazisine yerleşen bu davetsiz konuk selinden
    yakınıyordu.
</div>
<div>
    <br/>
</div>
<div>
    Gece bastırırken, onca sarsıntıdan ötürü perişan, açlıktan kıvranmaya
    başladı. Ağzına kapıcının dul eşinin mutfakta bulabildiği ekmek
    parçalarından birinden başka şey koymamıştı. Kalanını kadıncağızla kızına
    bırakmıştı. Georgette'in umutsuzluğu da açlık kadar büyük bir işkence oldu.
    Kız onu görünce utanarak kaçmaya çalışıyordu.
</div>
<div>
    <br/>
</div>
<div>
    — Beyefendi görmesin beni! –diye sızlanıyordu, yüzünü gizleyerek.
</div>
<div>
    <br/>
</div>
<div>
    Beyefendi de kapıcı dairesine her girişinde, sanki varlığı tecavüzün
    anısını daha da şiddetlendirirmiş gibi, ona yaklaşmamaya özen gösteriyordu.
</div>
<div>
    <br/>
</div>
<div>
    Şiddetli ihtiyacın dürtüsüyle, bazısı Fransızca bilen doktorlara yanaşayım
    dedi. Hiç kulak asmadılar; isteklerinde ısrarlı olunca sertçe bir yana
    ittiler... kendi mallarının ortasında açlıktan ölecek değildi ya! Bu
    insanlar yemek yiyorlardı; sert tavırlı hemşireler mutfağına
    yerleşmişlerdi...
</div>
<div>
    <br/>
</div>
<div>
    Ama haline acıyacak birini buluncaya değin epeyi süre geçti, perişanlığını
    oradan oraya sürüklüyordu, sefaletten ihtiyarlamış bir yaşlı adamdı, bir
    gece önce yediği darbelerin
</div>
<div>
</div>
<div>
    ağrısını tüm bedeninde duyuyordu. Açlığın işkencesini ıssız ovalarda
    yaptığı yolculuklarda hiç duymadığı gibi duydu, insanların arasında, uygar
    bir ülkede, üzerinde altın dolu bir kemer taşırken açlık; kendi malı olan
    toprakların ve binaların ortasındaydı, ama hepsine kendisini anlamaya
    tenezzül etmeyen kişiler el koymuşlardı. Ve yaşamının son deminde bu duruma
    düşmek için milyonlar biriktirip Avrupa'ya gelmişti!.. Ah, kaderin
    cilvesi!..
</div>
<div>
    <br/>
</div>
<div>
    Bir sıhhiye memuru gördü, sırtını bir ağaç gövdesine dayamış, bir ekmekle
    bir parça sucuk yemeye hazırlanıyordu. İriyarı, sağlam yapılı, güçlü çenesi
    göz alıcı kızıl bir sakalla çevrili olan bu adamı haset dolu gözlerle
    süzdü. Parmaklarının arasında bir altın parayı sessiz bir çağrıyla uzattı
    ona. Altını gören Almanın gözleri parladı; keyifli bir gülümsemeyle ağzı
    kulaklarına gitti.
</div>
<div>
    <br/>
</div>
<div>
    — Ja –dedi, karşısındakinin yüz ifadesini anlayarak. Ve parayı alıp
    elindeki yiyecekleri ona aktardı.
</div>
<div>
    <br/>
</div>
<div>
    Don Marcelo açgözlü gibi yutmaya başladı. Mezarlığa dönüşen bahçesinin
    ortasında, içinde yüzlerce insanın inleyerek can çekiştiği yağmalanmış
    şatosunun karşısındaydı ve beslenmenin verdiği duyusal doyumun hiç bu
    andaki kadar tadına varmamıştı. Gözlerinin önünden gri bir kol geçti.
    Almandı bu, mutfaktan iki somun ekmekle bir parça et alıp dönmüştü.
    Gülümseyerek yineledi: "Ja?.." Yaşlı adam kendisine bir altın para daha
    verdikten sonra o yiyecekleri kapıcı dairesine sığınmış olan iki kadına
    götürebildi.
</div>
<div>
    <br/>
</div>
<div>
    Gece boyunca –dehşet görüntüleriyle kesilen uykusuz, acılı gece– topçu
    ateşinin gürleyişi yaklaşıyor gibi geldi. Belli
</div>
<div>
</div>
<div>
    <br/>
</div>
<div>
    belirsiz bir farktı; belki de seslerin yoğunluğunu artıran gecenin
    sessizliğinin etkisiydi. Cepheden otomobiller geliyordu durmadan,
    parçalanmış et yüklerini boşaltıyor, gerisingeri dönüyorlardı. Desnoyers
    kendi şatosunun yüz kilometreyi aşan bir mesafede sıralanmış birçok
    hastaneden yalnızca biri olduğunu düşündü, öte yandan, Fransızların ardında
    da benzeri merkezler bulunuyordu ve hepsinde de aynı hareketlilik egemendi,
    bu can çekişen insan yükü dehşet verici bir sıklıkla yinelenmekteydi.
    Birçokları kendilerini toparlayıp götürdüklerini görerek avunmaya bile
    fırsat bulamıyorlardı: Çarpışma alanının ortasında avaz avaz bağırıyorlar,
    kanlı kollarını bacaklarını toza ya da çamura daldırıyorlar, kendi
    bağırsaklarına dolaşarak son nefeslerini veriyorlardı... Ve daha birkaç
    saat önce kendini yeryüzünün en mutsuz insanı sayan Don Marcelo, ölümün
    pençesinde kıvranan binlerce güçlü adamın kendi sağlıklı ihtiyarlığına, o
    yatağa serilip huzurla yatışına imrenebileceklerini düşününce zalimce bir
    keyif aldı.
</div>
<div>
    <br/>
</div>
<div>
    Ertesi sabah sıhhiyeci onu aynı yerde içi yiyecek dolu bir peçeteyle
    bekliyordu. Yaranmaya çalışan, iyi yürekli sakallı!.. Bir altın para
    uzattı.
</div>
<div>
    <br/>
</div>
<div>
    — Nein –dedi beriki ağzı kurnaz bir gülümsemeyle yayılarak.
</div>
<div>
    <br/>
</div>
<div>
    Don Marcelo'nun parmakları arasında iki pırıl pırıl yuvarlak belirdi. Bir
    gülümseme daha, "nein" ve başıyla hayır dedi. Ah hırsız! İhtiyacından nasıl
    da yararlanıyordu!.. Ancak beş altın para verdikten sonra yiyecek paketini
    alabildi.
</div>
<div>
    <br/>
</div>
<div>
    Çok geçmeden çevresinde parasına el koyabilmek için sessiz ve kurnaz bir
    komplo oluştuğunu fark etti. Çavuş
</div>
<div>
</div>
<div>
    pırpırlı bir dev, eline bir kürek verip kabaca itti. Kendini parkının
    mezarlığa dönüştürülmüş köşesinde, ceset arabasının yanında buldu,
    felaketten ötürü öfkeleri burnunda olan o tutsaklara karışmış, kendi
    toprağını kazıyordu, onlar da ona kendilerine eşitmiş gibi davranıyorlardı.
</div>
<div>
    <br/>
</div>
<div>
    Çukurun kenarında, içine yuvarlanmak üzere başının üstünde beliren kaskatı,
    acayip cesetleri görmemek için gözlerini çevirdi. Topraktan dayanılmaz pis
    bir koku yükseliyordu. Yakındaki çukurlarda bulunan cesetler kokuşmaya
    başlamışlardı. Gardiyanların hiç peşini bırakmayışları ve çavuşun hilekâr
    gülümseyişi yüzünden şantajın farkına vardı. Sakallı sıhhiye memurunun bu
    işte parmağı olmalıydı. Küreği elinden bıraktı, elini cebine atıp davetkâr
    bir işaret yaptı. "Ja," dedi çavuş. Eline birkaç para sıkıştırdıktan sonra
    oradan uzaklaşıp serbestçe dolaşabildi. Başına geleceğin farkındaydı: Bu
    adamlar onu acımasızca sömürmeye hazırlanıyorlardı.
</div>
<div>
    <br/>
</div>
<div>
    Bir öncekinin aynı bir gün daha geçti. Ertesi günün sabahında,
    tedirginliğin keskinleştirdiği duyuları olağandışı bir durum olduğunu haber
    verdi. Otomobiller daha hızla gelip gitmeye başlamışlardı; personelde bir
    kargaşa ve sıkıntı seziliyordu. Telefonlar çılgın bir telaşla çalıyordu;
    yaralıların cesareti daha da kırılmış gibiydi. Bir gün önce araçlardan
    inerken şarkı söyleyenler oluyordu, acılarını gülerek ya da atıp tutarak
    hafifletmeye çalışıyorlardı. Zaferin yakın olduğundan söz ediyor, Paris'e
    girişte bulunamayacaklarına yanıyorlardı. Oysa şimdi hepsi suspus olmuşlar,
    arpacı kumrusu gibi kendi kaderlerini düşünüyorlardı, geride bıraktıklarına
    kaygılanan yoktu.
</div>
<div>
</div>
<div>
    Parkın dışında bir kalabalığın gürültüsü vızıldadı. Yollar yeniden karardı.
    İstila yeniden başlıyordu, ama bu kez dalga geriye dönüyordu. Saatler
    saati, yorgun motorlarını inleterek gri kamyon kafileleri geçti. Ardından
    piyade taburları, birlikler, tekerlekli top bataryaları. Ağır ağır
    gidiyorlardı, bu yavaşlık Desnoyers'i çileden çıkarıyordu, bu gerileme bir
    kaçış mıydı, yoksa konum değiştirme mi, bilemiyordu. Tek memnun olduğu
    erlerin sersemlemiş, üzgün suratlarıyla subayların gölgeli suskunluğuydu.
    Hiç kimse bağırmıyordu; Nach Paris! haykırışını unutmuş gibiydi hepsi.
    Yeşilimsi canavarın silahlı başı hâlâ Marne'ın öteki kıyısındaydı, ama
    kuyruğu tedirgin dalgalanmalarla kasılıyordu.
</div>
<div>
    <br/>
</div>
<div>
    Gece bastırdıktan sonra da alayların hareketi sürüp gitti. Topçu ateşi
    yaklaşıyor gibiydi. Kimi gümbürtüler öylesine yakından geliyordu ki
    pencerelerin camları titriyordu. Don Marcelo gelip sığınan kaçak bir
    kasabalıdan havadis alabildi. Almanlar geri çekiliyorlardı. Bataryalarından
    bazılarını Marne kıyısına yerleştirmiş yeniden direnmeye çalışıyorlardı.
    Yeni gelen de istilacıların dikkatini çekmeden orada kalabildi, oysa daha
    birkaç gün önce en ufak kuşkuda insanları kurşuna diziyorlardı.
</div>
<div>
    <br/>
</div>
<div>
    Makine gibi işleyen disiplin artık gözle görünür derecede bozulmuştu.
    Doktorlarla hastabakıcılar bağıra çağıra oradan oraya koşuşuyorlar, her
    yeni otomobil geldiğinde lanet okuyorlardı. Sürücüye daha geri hatta
    bulunan bir başka hastaneye gitmesini söylüyorlardı. Şatoyu hemen o gece
    boşaltma emri almışlardı.
</div>
<div>
    <br/>
</div>
<div>
    Yasağa karşın, arabalardan biri taşıdığı yaralıları boşaltıverdi. Adamların
    durumu o denli ağırdı ki, doktorlar da
</div>
<div>
</div>
<div>
    kabul ettiler, yolculuğu sürdürmelerinde yarar yoktu. Öylece, aracın
    içindeyken yattıkları kumaş sedyelerde uzanmış olarak bahçede kaldılar.
    Desnoyers can çekişenlerden birini tanıdı. Ekselansın sekreteriydi, hani
    kendisini mahzene kapatmış olan sosyalist profesör.
</div>
<div>
    <br/>
</div>
<div>
    Şato sahibini gördüğünde, adam sanki bir tanışına rastlamış gibi gülümsedi.
    Kendi dilini konuşan bütün o insanlar arasında tanıdığı tek yüzdü. Yüzü
    solmuş, avurtları birbirine geçmişti, gözleri buğulanmıştı. Görünürde
    yarası yoktu, ama karnının üstüne örtülmüş kaputunun altında, korkunç bir
    mezbahada paramparça olmuş bağırsaklarından bir mezar kokusu yükseliyordu.
    Desnoyers'i görünce kendisini nereye götürmüş olduklarını kavradı, yavaş
    yavaş belleğini toparladı. Sanki yaşlı adam silah arkadaşlarının nerede
    olduklarıyla ilgilenirmiş gibi, kendisine kuşkusuz doğal gelen cılız bir
    sesle, zahmetle konuştu... Taburu talihsiz çıkmıştı! Cepheye bir sıkışıklık
    anında varmışlar, taze kuvvet olarak ileri hatta yollanmışlardı. Komutan
    Blumhardt ilk anlarda ölmüştü: 75'lik bir topun mermisi kafasını uçurmuştu.
    Şatoda konaklamış olan subayların hemen tümü ölmüşlerdi. Ekselanslarının
    çenesini bir obüs mermisi koparmıştı. Onun yerlerde acıdan kükrediğini,
    göğsünden çıkardığı bir resmi parçalanmış ağzıyla öpmeye çabaladığını
    görmüştü. Aynı obüs onun da karnını deşmişti. Kırk iki saat savaş alanında
    kimse gelip onu kaldırmadan yatmıştı...
</div>
<div>
    <br/>
</div>
<div>
    Her şeyi görmeyi, her şeyi açıklamayı isteyen bir öğretim üyesinin zihinsel
    açlığıyla, konuşarak ölen kişinin inadıyla ekledi o son anda:
</div>
<div>
</div>
<div>
    — Savaş üzücü bir şey, beyefendi... Suç kimin, belirleyebilmek için gerekli
    yargı öğeleri eksik... Savaş bittiğinde olacak... olacak...
</div>
<div>
    <br/>
</div>
<div>
    Çabasıyla tükenmiş olarak, gözlerini kapattı. Desnoyers yanından uzaklaştı.
    Bahtsız adam! Adalet saatini savaşın sonuna erteliyordu, ama bu arada sonu
    gelen kendisiydi, ağır ve disiplinli mantık yürütme kaygıları da onunla
    birlikte yok oluyordu.
</div>
<div>
    <br/>
</div>
<div>
    O gece gözünü kırpmadı. Kapıcı dairesinin duvarları titreşiyor, camlar
    kırılacak gibi çıtırdıyor, yan odada iki kadın tedirginlikle içlerini
    çekiyorlardı. Alman atışlarının gümbürtüsüne daha yakın patlamalar eşlik
    ediyordu. Patlayan Fransız mermilerinin Marne'ın üstünden geçip düşman
    topçusunu arayarak oraya ulaştığını tahmin etti.
</div>
<div>
    <br/>
</div>
<div>
    Heyecanı yeniden canlanmaktaydı, düşüncesinde bir zafer olasılığı doğdu.
    Ama kendi durumunun sefaletinden ötürü öylesine perişandı ki, bu umudu
    hemen kafasından çıkardı. Fransızlar ilerliyorlardı gerçi, ama bu ilerleme
    belki de yerel bir avantajdan öteye geçmeyecekti... Çarpışma hattı öylesine
    genişti ki!.. Yine 1870'te olan olacaktı: Fransızların yiğitliği sayesinde
    kısmi zaferler kazanılacak, ama son dakikada düşmanların stratejisinden
    ötürü bozguna dönüşecekti.
</div>
<div>
    <br/>
</div>
<div>
    Gece yarısından sonra topçu ateşi sustu, yine de sessizlik çöktü denemezdi.
    Kapıcı dairesinin önünden, bağıra çağıra verilen komutlar arasında motorlu
    araçlar geçiyordu. Şatoyu boşaltan sıhhiye konvoyu olmalıydı. Sonra, tanın
    ağarışına doğru, bir at nalı ve tekerlekli araç gürültüsü yeri göğü
    titreterek parmaklığı aştı. Yarım saat geçti geçmedi, alelacele
</div>
<div>
</div>
<div>
    yürüyerek parkın derinliklerinde kaybolan bir kalabalığın ayak sesleri
    duyuldu.
</div>
<div>
    <br/>
</div>
<div>
    Yataktan kalktığında şafak söküyordu. Kapıcı dairesinden çıktığında ilk
    gördüğü şey şatonun tepesinde hâlâ dalgalanan Kızılhaç bayrağı oldu.
    Ağaçların altında sedye kalmamıştı. Köprüde birkaç sıhhiyeciyle bir doktora
    rast geldi. Hastane taşınabilen bütün yaralıları alıp gitmişti. Binada
    yalnız bir kısım sağlık görevlisinin gözetiminde, hareket edemeyen en ağır
    yaralılar kalmıştı. Sağlık Walküre'leri[35] de ortadan kaybolmuşlardı.
</div>
<div>
    <br/>
</div>
<div>
    Sakallı, kalanlardan biriydi, Don Marcelo'yu uzaktan görür görmez
    gülümsedi, derhal ortadan kayboldu. Birkaç dakika sonra elleri kolları dolu
    çıkageldi. Armağanı hiç bu denli cömert olmamıştı. Yaşlı adam büyük bir
    para isteyeceğini tahmin etti, ama elini cebine attığında sıhhiyeci onu
    durdurdu:
</div>
<div>
    <br/>
</div>
<div>
    — Nein... Nein.
</div>
<div>
    <br/>
</div>
<div>
    Bu cömertlik de neyin nesi oluyordu şimdi?.. Alman parayı almamakta ısrar
    etti. Koskocaman ağzı nazik bir gülümsemeyle yayılmıştı; kocaman ellerini
    Don Marcelo'nun omuzlarına koydu. İyi huylu bir köpeğe benziyordu, yoldan
    geçen birine onu alıp götürsün diye sokulan biçare bir köpeğe.
    "Fransozen... Fransozen." Başka bir şey söylemeyi bilmiyordu, ama
    sözlerinden Fransızlara her zaman büyük bir sempati beslemiş olduğunu
    anlatmak istediği belliydi. Önemli bir şeyler oluyordu; şatonun kapısında
    duranların suratlarının asıklığından, bu üniformalı köylünün birden böyle
    davranmasından belliydi.
</div>
<div>
</div>
<div>
    Binanın ötesinde askerler gördü, çok sayıda asker. Bir piyade taburu kır
    duvarları boyunca yayılmıştı kamyonları, yük ve binek hayvanlarıyla.
    Askerlerin ellerinde kazmalar vardı, duvarda gedikler açıyor, kenarlarını
    burç gibi oyuyorlardı. Daha başkaları bu açıklıkların yanında diz çökmüşler
    ya da oturmuşlardı, daha serbest hareket edebilmek için sırt çantalarını
    çıkarmışlardı. Uzaktan top sesi geliyordu, gümbürtüleri arasında bir
    makineli tüfek takırtısı, bir yağda kızartma vızıltısı, bir kahve değirmeni
    tıkırtısı, tüfeklerle mitralyözlerin hiç dinmeyen çatırtısı işitiliyordu.
    Sabahın serinliği insanlarla nesneleri bir nem pırıltısıyla örtüyordu.
    Tarlaların üstünde sis bulutları geziniyor, yakınlardaki nesnelerin
    çizgilerini gerçekdışı şeylermiş gibi belirsizleştiriyordu. Güneş puslar
    arasında hafif bir leke gibi yükseliyordu. Kabuklarının tüm çatlaklarından
    ağlıyorlardı ağaçlar.
</div>
<div>
    <br/>
</div>
<div>
    Bir gök gürültüsü havayı yardı, şatonun yanı başında patlar gibiydi.
    Desnoyers sendeledi, göğsüne bir darbe yediğini sandı. Öteki adamların kılı
    bile kıpırdamadı, alışkanlıkla kayıtsızlaşmışlardı. Birkaç adım ötede bir
    top ateş etmişti...
</div>
<div>
    <br/>
</div>
<div>
    Yaşlı adam ancak o zaman fark etti ki iki batarya kendi parkına
    yerleştirilmişti. Toplar ağaç kümelerinin altına gizlenmişti; topçular
    toplarını güzelce kamufle edebilmek için ağaçları kesiyorlardı. Son topları
    nasıl yerleştirdiklerini gördü. Küreklerle her birinin çevresinde topraktan
    otuz santim yüksekliğinde bir set yapıyorlardı. Bu set topçuların
    ayaklarını korumak içindi, gövdelerini topun iki yanındaki zırhlı
    paravanlar koruyordu. Ardından ağaç gövdeleriyle dallarından bir kümbet
    yapıyor, yalnız ölüm kusan borunun ucunu dışarıda bırakıyorlardı.
</div>
<div>
</div>
<div>
    <br/>
</div>
<div>
    Don Marcelo sanki beyninin içini boşaltan bu atışlara yavaş yavaş alıştı.
    Her patlamada dişlerini gıcırdatıyor, yumruklarını sıkıyordu, ama bırakıp
    gitmek isteği duymaksızın olduğu yerde kalıyordu; dimdik, soğukkanlı,
    buyruklar yağdıran ya da gök gibi gürleyen bu canavarların çevresinde başı
    yerde hizmetkârlar gibi koşuşan o adamların sükûnetine hayran kalmıştı.
</div>
<div>
    <br/>
</div>
<div>
    İlk top atışı sanki tüm fikirlerini toz duman etmiş, hepsi uçup
    gitmişlerdi. Beyni yalnızca o anı yaşıyordu. Gözlerini defalarca şatonun
    tepesinde dalgalanan beyazlı kırmızılı bayrağa dikti.
</div>
<div>
    <br/>
</div>
<div>
    — İhanet bu –diye düşündü–, hilekârlık.
</div>
<div>
    <br/>
</div>
<div>
    Uzaklarda, Marne'ın öteki yakasında, Fransız topları da ateş ediyorlardı.
    Ateşleri havada yüzen ufak sarımsı bulutlardan belli oluyordu; Alman
    birliklerinin gizlendikleri yerlerde sonsuza değin uzayıp giden bir hatta,
    manzaranın değişik noktalarından duman sütunları yükseliyordu. Şatoyu bir
    koruma ve saygı havası sarmış gibiydi.
</div>
<div>
    <br/>
</div>
<div>
    Sabahın sisleri dağıldı; güneş giderek parlak, tertemiz yuvarlağını
    gösterdi, insanların ve ağaçların gölgelerini toprakta hayaletler gibi
    uzattı. Tepeler ve koruluklar sisten çıkıyorlardı, sabah banyosundan sonra
    taptaze, sırılsıklamdılar. Vadi olduğu gibi açıkta kalmıştı. Desnoyers
    bulunduğu yerden nehri görüp şaştı. Gece boyunca top gizlendiği
    ağaçlıklarda kocaman pencereler açmıştı. Sabah sabah o gülümseyen, çocuksu
    manzarayı gördüğünde, en çok şaştığı şey ortalıkta kimseyi, ama hiç kimseyi
    görmemesi oldu. Tepeler ve koruluklar gümbürdüyordu, ama bir tek insan
    görünmüyordu. Gözlerinin gördüğü yerde yüz bini aşkın
</div>
<div>
</div>
<div>
    insan büzülmüş duruyor olmalıydı, ama biri bile görünmüyordu. Silahların
    havayı titreten ölümcül kükremeleri gözle görünür bir iz bırakmıyorlardı.
    Görünen yalnız patlamanın dumanı, kocaman mermilerin yerde patladıkları an
    kaldırdıkları kara sarmallardı. Bu duman sütunları dört bir yandan
    yükseliyordu. Kapkara devasa topaçlar gibi şatonun çevresini sarıyorlardı,
    ama hiçbiri bu düzenli daireden dışarı taşmıyor, binaya dokunacak kadar
    ileri gitmeye cesaret edemiyordu. Don Marcelo'nun gözü hep bayraktaydı.
    "İhanet bu," diye yineledi içinden. Ama aynı zamanda onu bencillikle
    kabulleniyor, kendi mülkünün savunması olarak görüyordu.
</div>
<div>
    <br/>
</div>
<div>
    Tabur duvar boyunca, nehrin karşısında mevzilenmeyi tamamlamıştı. Askerler
    diz çökmüş, tüfeklerini gediklerden ve burçlardan dışarıya çevirmişlerdi.
    Gece boyunca çarpışarak geri çekildikten sonra bu dinlenmeden memnun
    gözüküyorlardı. Hepsi gözleri açık uyur gibiydiler. Yavaş yavaş
    bedenlerinin ağırlığını topuklarının üstüne veriyor ya da sırt çantalarına
    dayanıyorlardı. Topçu ateşinin durakladığı kısa sessizliklerde horultular
    işitildi. Arkalarında ayakta duran subaylar dürbünle manzarayı izliyorlar
    ya da öbek öbek toplanmış konuşuyorlardı. Bir gün öncesinden beri geri
    çekildiklerinden ötürü kimisinin cesareti kırılmıştı, kimisi öfke
    içindeydi. Çoğu itaatin edilginliğiyle sakin duruyorlardı. Çarpışma cephesi
    muazzam genişlikteydi, sonucu kim tahmin edebilirdi ki?.. Orada geri
    çekiliyorlardı, ama başka noktalarda arkadaşları kesin bir ilerleme halinde
    olabilirlerdi. Son dakikaya kadar hiçbir asker çarpışmanın ne merkezde
    olduğunu bilmezdi. Hepsini üzen şey Paris'ten gittikçe uzaklaştıklarını
    duymaktı.
</div>
<div>
</div>
<div>
    <br/>
</div>
<div>
    Don Marcelo bir cam yuvarlağın parladığını seçti. Saldırgan bir ısrarla
    üzerine dikilmiş bir monokldü bu. Zayıf bir teğmen, beli sımsıkı, Berlin'de
    görmüş olduğu subayların görünümünü koruyan gerçek bir junker, birkaç adım
    ötesindeydi, kılıcı elinde, karanlık yüzlü, öfkeli bir çoban gibi
    adamlarının arkasında duruyordu.
</div>
<div>
    <br/>
</div>
<div>
    — Sizin ne işiniz var burada? –dedi sertçe.
</div>
<div>
    <br/>
</div>
<div>
    Beriki şatonun sahibi olduğunu anlattı. "Fransız mısınız?" diye sordu
    teğmen yine. "Evet, Fransızım..." Subay haince düşüncelere daldı, bu
    düşmana haddini bildirmek gereğini duyuyordu. Diğer subayların el kol
    hareketleriyle bağrışmaları onu düşüncelerinden ayırdı. Hepsi yukarıya
    bakıyorlardı, yaşlı adam da onları izledi.
</div>
<div>
    <br/>
</div>
<div>
    Bir saatten beridir havadan sarımsı buharlara sarılmış korkunç kükremeler
    geçiyordu, içlerinde gıcırdayarak çılgınca dönen bir tekerlek gizli olan
    bulut parçaları. Alman ağır topçusunun mermileriydi onlar, şatonun
    üzerinden birkaç kilometre öteye ateş ediyorlardı. Subayların ilgisini
    çeken o olamazdı. Daha iyi görebilmek için gözlerini kıstı, sonunda, bir
    bulutun kenarında, güneşin ışınlarında parlayan sineğe benzer bir şey
    gördü. Kısa sessizlik aralarında varlığını belli eden hafif, uzak bir
    vızıltı işitiliyordu. Subaylar başlarını salladılar: "Fransozen." Desnoyers
    de öyle sandı. Kanatlarının iç tarafında bir çift siyah haç bulunduğunu
    düşünemezdi. Kafasında, kelebeklerin uçan pelerinlerini renklendiren
    halkaların eşi, bir çift lacivert-kırmızı-beyaz halka gördü.
</div>
<div>
    <br/>
</div>
<div>
    Almanların tedirginliği anlaşılıyordu. Fransız uçağı altında ve çevresinde
    patlayan beyaz kabarcıklara tınmadan, birkaç
</div>
<div>
</div>
<div>
    <br/>
</div>
<div>
    dakika şatonun üstünde dolanmıştı. Yakında mevzi almış silahların
    namlularını ona yöneltmeleri işe yaramamıştı. Hızlı bir dönüş yaparak
    geldiği yere doğru uzaklaşmıştı.
</div>
<div>
    <br/>
</div>
<div>
    "Hepsini görmüş olmalı –diye düşündü Desnoyers–. Keşfetti bizi, burada ne
    olduğunu biliyor artık."
</div>
<div>
    <br/>
</div>
<div>
    Olayların gidişinin değişmek üzere olduğunu tahmin etti. O zamana değin,
    sabahın ilk saatlerinde olup biten her şey ondan sonra olacakların yanında
    önemsiz kalıyordu. Korkuya kapıldı, bilinmeyen karşısında duyulan
    dayanılmaz korkuya; aynı anda tehdit eden ve bir türlü gerçekleşmeyen bir
    tehlike karşısında duyulan merak ve sabırsızlığı da duyumsadı.
</div>
<div>
    <br/>
</div>
<div>
    Parkın dışında, duvarın yakınında tiz bir patlama işitildi; şatosu kadar
    büyük bir baltayla indirilmiş dev bir darbe. Koskocaman ağaçların tepeleri,
    ortadan ayrılmış gövdeleri, salkım saçak otlarla kaplı büyük toprak
    parçaları havaya uçtu, bir toz bulutu gökyüzünü kararttı. Duvardan kopan
    birkaç parça yuvarlandı. Almanlar şöyle bir kasıldılar, ama görünürde
    istiflerini bozmadılar. Bunu biliyorlardı; uçağı gördükten sonra gelmesini
    kaçınılmaz bir şey olarak bekliyorlardı. Kızılhaçlı bayrak bundan böyle
    düşman topçularını aldatamazdı.
</div>
<div>
    <br/>
</div>
<div>
    Don Marcelo şaşkınlığından sıyrılacak zamanı bulamadı: Duvarın daha da
    yakınında ikinci bir patlama... parkın içinde bir üçüncüsü. Apansızın öteki
    dünyaya atlamış olduğunu sandı. İnsanlarla nesneleri kükreyen, gerçekdışı
    bir hava akımının içinde gördü, bu dalgalanmanın parçalayıcı şiddetinde her
    şey mahvolmaktaydı. Dehşetten donakalmıştı, ama yine de duyduğu korku
    değildi. O ana değin korkuyu başka bir biçimde hayal etmişti. Midesinde
    bunaltıcı bir
</div>
<div>
</div>
<div>
    boşluk duyumsuyordu. Sanki birisi göğsüne bir darbe indirerek onu itiyor,
    sonra sırtına bir başka darbe vurarak doğrultuyordu. Çevreye bir asit
    kokusu yayıldı, soluk almayı güçleştirdi, gözleri acıtarak yaşarttı. Buna
    karşılık, gürültüler kendisini rahatsız etmez oldu; onun için yoktular
    artık. Sesleri havanın dalgalanmasında, nesnelerin sarsılmasında, insanları
    iki büklüm eden hortumda fark ediyordu, ama kendi içine yansımıyordu.
    İşitme duyusunu yitirmişti; duyularının tüm gücü bakışlarında yoğunlaştı.
    Gözleri, kimi böceklerin gözleri gibi birkaç yönü birden görüyordu. Önünde,
    yanlarında, arkasında olup bitenleri gördü. Ve bir anda olup biten hayret
    verici şeylere tanık oldu, yaşamın tüm kuralları bir kaprisle altüst
    oluvermişti sanki.
</div>
<div>
    <br/>
</div>
<div>
    Birkaç adım önünde duran bir subay açıklanması olanaksız bir uçuş yaptı.
    Öyle kaskatı asker duruşuyla, miğferi başında, kaşları çatılmış, kısa,
    sarışın bıyıkları falan, havada yükselmeye başladı, daha aşağısında haki
    göğsü, bir dürbünle bir kâğıt tutan eldivenli elleri. Ama adam orada
    bitiyordu. Yani üstleri tozluklu çizmeleriyle gri bacakları yerde kalmıştı,
    cansız, boş bir kılıfa dönüşmüşlerdi, kıvrılıp bükülürken içlerinden bir
    kızıllık fışkırıyordu. Bu şiddetli yükselişle gövdesi testi gibi
    parçalanırken içindeki bağırsaklar dışarıya dökülüyordu. Daha ileride,
    ayakta duran birkaç topçu birden kıpkırmızı kesilmiş, yerlerde kıpırtısız
    yatıyorlardı.
</div>
<div>
    <br/>
</div>
<div>
    Piyade hattı yerlere yapıştı. Adamlar tüfeklerinin uçlarını çıkardıkları
    gediklerin dibinde görünmemek için tortop oluyorlardı. Birçoğu obüs
    parçalarından korunmak için sırt çantalarını başlarının üstüne ya da
    arkalarına koymuşlardı. Hareket etmeleri yere daha iyi yapışmak,
    karınlarını toprağa gömmek içindi. Bazıları açıklanamaz bir çabuklukla
</div>
<div>
</div>
<div>
    konumlarını değiştirmişlerdi. Şimdi sırtüstü yatıyorlardı, uyur gibiydiler.
    Birinin üniforması karnının üstünde açılmıştı, parçalanmış kumaşın
    arasından mavili kırmızılı etler çıkmış kabararak genişliyor, yayılıyordu.
    Bir başkası bacaksız kalmıştı. Şaşkınlıktan ve acıdan iri iri açılmış
    gözler de gördü, dudaklarından bir uluma çıkıyora benzeyen yuvarlak,
    kapkara ağızlar. Ama bağırmıyorlardı; en azından kendisi çığlıklarını
    duymaz olmuştu.
</div>
<div>
    <br/>
</div>
<div>
    Zaman kavramını yitirmişti. Bu hareketsizlikte birkaç saat mi geçirmişti,
    bir dakika mı bilemiyordu. Kendisini rahatsız eden tek şey bacaklarının
    titremesinden ötürü ayakta duramayışıydı... Arkasına bir şey düştü. Enkaz
    parçaları yağıyordu. Başını çevirdiğinde şatosunu değişmiş gördü. Kulesinin
    yarısını çalmışlardı. Arduvaz bin parça olup her yana dağılmıştı; yapının
    taşları dökülüyordu; bir pencerenin taş çerçevesi asılı kalmış, tiyatro
    dekoru gibi dengede duruyordu. Çatının eski keresteleri meşale gibi
    tutuştular.
</div>
<div>
    <br/>
</div>
<div>
    Mülkünün öyle apansızın biçim değiştirmesi ecelin yol açtığı facialardan
    daha beter etkiledi onu. Çevresinde kükreyip duran, aman vermeyen kör
    güçlerin dehşetine erdi. Gözlerinde yoğunlaşmış olan yaşamı dağıldı,
    ayaklarına değin indi... Nereye gittiğini bilemeden bir koşu tutturdu,
    disiplinle zincirli, yerlere yapışmış, sürüngenlerin yumuşak görünmezliğine
    imrenir olmuş o adamların duyduğu gizlenme gereksinimini paylaşıyordu.
</div>
<div>
    <br/>
</div>
<div>
    İçgüdüsü onu kapıcı dairesine doğru itiyordu, ama anayolun orta yerinde bir
    başka hayret verici değişim adımlarını durdurdu. Görünmez bir el bir sille
    indirmiş, binanın damının yarısını uçurmuştu. Bir duvar olduğu gibi ikiye
    katlandı,
</div>
<div>
</div>
<div>
    tuğladan ve tozdan bir çağlayana dönüştü. Odaların içi tıpkı bir tiyatro
    dekoru gibi açığa çıkıverdi; yemek yediği mutfak, yatak odasının bulunduğu
    üst katta hâlâ dağınık duran yatağı. Zavallı kadınlar!..
</div>
<div>
    <br/>
</div>
<div>
    Gerisingeri dönüp şatoya doğru koşmaya başladı. Bir gece onu hapsettikleri
    mahzeni hatırlamıştı. Loş kubbesinin altına ulaştığında, gözüne dört
    dörtlük bir salon gibi göründü, şatoyu yapanların ihtiyatına övgüler
    yağdırdı.
</div>
<div>
    <br/>
</div>
<div>
    Bodrumun sessizliğinde işitme duyusu yerine geldi. Uzaklığın hafiflettiği
    bir fırtına gibi, Almanların topçu ateşiyle Fransız mermilerinin
    patlayışını dinledi. Sağdan soldan duyduklarından başka bir şey bilemeden
    75'lik topa nasıl övgüler düzdüğünü anımsadı. İşte şimdi etkisine tanık
    olmuştu. "İsabeti fazlasıyla yerinde," diye mırıldandı. Ona öyle geliyordu
    ki, başına gelenlerin tümü gençliğinde yaptığı hatanın yüzündendi. Yurduna
    hizmet etmekten kaçınmıştı ya, işte şimdi savaşın olanca dehşetinin
    ortasına düşmüştü, üstelik edilgin ve savunmasız bir yaratığın
    çaresizliğiyle, çünkü asker olsa hiç değilse gelen darbeye karşılık
    verebilirdi. Ölecekti işte, hiç kuşkusu yoktu, üstelik yüz kızartıcı,
    şandan şereften uzak, adsız biri olarak. Mülkünün enkazı ona mezar
    olacaktı. Kovuğunun deliklerinin tıkandığını gören bir kemirgen örneği,
    karanlıkta ölüp gitmenin kesinliğiyle bu sığınakta durmaya dayanamaz oldu.
</div>
<div>
    <br/>
</div>
<div>
    Yukarıda fırtına sürüp gidiyordu. Başının üstünde bir gök gürültüsü patladı
    sanki, hemen ardından bir yıkılışın gürültüsü koptu. Binanın tepesine bir
    mermi daha düşmüştü. Damda canhıraş feryatlar, çığlıklar, koşuşturan
    adımlar duydu. Galiba
</div>
<div>
</div>
<div>
    obüs kör furyası içinde, salonlarda yatan ölümcül yaralıların çoğunu
    paramparça etmişti.
</div>
<div>
    <br/>
</div>
<div>
    Sığınağına gömülüp kalmaktan korkarak mahzen merdivenini sıçraya sıçraya
    tırmandı. Alt kattan geçerken parçalanmış damdan gökyüzünü gördü.
    Kenarlardan kirişler sarkıyor, döşeme parçaları sallanıyordu, kimi
    mobilyalar düşecekken bir yere takılıp kalmışlardı. Eskiden halılarla kaplı
    bulunan holü geçerken enkaz parçalarına bastı; ayağı kıvrılıp bükülmüş
    demirlere, binanın en tepesinden aşağı düşmüş yatak kalıntılarına takıldı;
    ne dediğini anlayamadığı dehşet dolu sesler işitti.
</div>
<div>
    <br/>
</div>
<div>
    Koşarak dışarı çıktı, bir kazazede ışık ve açık hava arayarak batan geminin
    bağrından güverteye doğru nasıl sürüklenirse, öyle... Karanlığa
    sığındığından beri sandığından daha fazla süre geçmişti. Güneş tam
    tepedeydi. Bahçede trajik, acayip, gülünç biçimlerde yatan yeni cesetler
    gördü. Yaralılar iki büklüm olmuş inliyorlardı ya da yerde sırtlarını bir
    ağaca dayamış, acı bir sessizlikte kalakalmışlardı. Bazıları sırt
    çantalarını açmış, sıhhiye çantasını çıkarmış, parçalanmış etlerini
    tedaviye çabalıyorlardı. Piyadeler şimdi tüfekleriyle hiç durmadan ateş
    ediyorlardı. Nişancıların sayısı artmıştı. Parka öbek öbek yeni askerler
    giriyordu: Kimilerinin başlarında çavuşları vardı, kimilerinin ardında
    tabancasını göğsüne bastırmış bir subay gidiyordu, sanki adamları onunla
    yönetiyormuş gibi. Nehir kıyısındaki konumlarından kovulmuş piyadelerdi
    bunlar, ikinci savunma hattını güçlendirmeye geliyorlardı. Tüfeklerin
    patlamasıyla mitralyözlerin işleyen dokuma tezgâhı tıkırtısı birleşiyordu.
</div>
<div>
</div>
<div>
    Görünmez bir arı oğulunun kıvıltısıyla sürekli çizgilenen hava ıslık ıslık
    titreşiyordu. Desnoyers'in çevresinde binlerce yapışkan eşek arısı
    vızıldayıp duruyordu, ama onları göremiyordu. Ağaçların kabukları gizli
    tırnaklarla sökülerek havaya sıçrıyordu; yapraklar yağıyordu, dallar bir o
    yana bir bu yana sarsılıyordu; esrarlı bir ayağın tekmelediği taşlar
    yerlerinden fırlıyorlardı. Tüm cansız nesneler akla sığmaz bir canlılık
    kazanmışlardı. Askerlerin çinko maşrapaları, donanımlarının madeni
    parçaları, topçuların kovaları sanki ele gelmez bir ateş altındaymış gibi
    kendiliklerinden tıngırdıyorlardı. Ters dönmüş bir top gördü, kırılmış
    tekerlekleri havaya kalkmıştı, çevresi uyuyora benzeyen adamlarla
    sarılıydı; askerler gördü, gık demeden, kasılmadan, sanki birden uykuya
    dalarmış gibi yere uzanıp başları bir yana devriliyordu. Bazılarıysa
    yerlerde sürünerek uluyorlar ya da yere çömelmiş, elleri karınlarında
    kıvranıyorlardı.
</div>
<div>
    <br/>
</div>
<div>
    Yaşlı adam keskin bir sıcaklık duydu. Delici bir patlayıcı madde kokusu
    gözlerini yaşarttı, gırtlağını yaktı. Aynı anda üşüdü, alnını buz gibi bir
    ter bastığını duyumsadı.
</div>
<div>
    <br/>
</div>
<div>
    Köprüden ayrılmak zorunda kaldı. Birkaç asker yaralıları yüklenmiş, parça
    parça enkaza dönüşmekte olan binaya taşıyorlardı. Birden tepeden aşağı
    sırılsıklam oldu, ayaklarının altında toprak açılıp sel olmuştu sanki.
    Hendeğe bir obüs düşmüş, muazzam bir su sütunu yükseltmişti, çamurda
    uyumakta olan sazan balıkları bin parça olup uçmuş, kenarlardan biri
    göçmüş, çiçek saksılarıyla beyaz tırabzanlar toz duman olmuştu.
</div>
<div>
    <br/>
</div>
<div>
    Dehşetten körleşmiş halde koştu, koştu, birden onu soğukkanlılıkla
    inceleyen bir cam yuvarlağın önünde buldu
</div>
<div>
</div>
<div>
    <br/>
</div>
<div>
    kendini. Junker'di bu, gözü monokllü subay. Yine eline düşmüştü...
    Tabancasının namlusuyla yakındaki bir çift kovayı işaret etti. Onları
    havuzdan doldurup güneşte kavrulan adamlarına içecek su vermesini
    emrediyordu. Sesinin buyurgan tonu itiraz kaldırmıyordu, yine de Don
    Marcelo ayak diremeye çabaladı. Ne yani, Almanlara uşaklık mı edecekti?..
    Şaşkınlığı uzun sürmedi. Göğsünün ortasına tabanca kabzasını yedi, teğmenin
    öbür eli suratında şakladı. Yaşlı adam iki büklüm oldu; ağlamak istiyordu,
    ölmek istiyordu. Ama ne gözyaşı döktü, ne de dilediği gibi canı teninden
    gitti... Kendini elindeki iki kovayı hendekten doldurur buldu, sonra asker
    dizisine vardı, adamlar tüfeklerini bırakıp suyu soluk soluğa, hayvansı bir
    susuzlukla içiyorlardı.
</div>
<div>
    <br/>
</div>
<div>
    Artık görünmez bedenlerin çığlıklarından korkmaz olmuştu. Ölmeyi diliyordu;
    nasıl olsa öleceğini biliyordu. Çok fazla acı çekmişti; bu dünyada yer
    yoktu ona. Duvarlarda obüslerin açmış olduğu gediklerin önünden geçti. Bu
    gediklerde görüşü engelleyen hiçbir şey kalmamıştı. Çitler ve koruluk topçu
    ateşiyle biçim değiştirmiş ya da hepten silinip gitmişlerdi. Şatosunun yer
    aldığı tepenin dibinde Marne'ı aşmış bulunan birkaç hücum kolu fark etti.
    Almanların yoğun ateşi karşısında oldukları yere çivilenmişlerdi. Bölük
    bölük, sıçrayarak ilerliyor, sonra ölümcül yaylım ateşini atlatmak için
    toprağın çukurluklarına gizleniyorlardı.
</div>
<div>
    <br/>
</div>
<div>
    Yaşlı adam umutsuz bir kararla cesaret buldu: Madem ölecekti, bari Fransız
    mermisiyle ölsündü. Ve yere yatmış ateş eden o adamların arasında, dimdik
    ilerledi elinde kovalarıyla. Ardından korkuya kapılıverdi, başını
    omuzlarının arasına gömüp hareketsiz kaldı, onu vuracak merminin düşman
    için bir tehlikenin eksilmesi anlamına geleceğini düşündü. Yok,
</div>
<div>
</div>
<div>
    onu Almanlar vursunlar, daha iyi olurdu... Ve kafasında bir düşünceyi
    evirip çevirmeye başladı; ölülerden herhangi birinin silahını alıp
    kendisini tokatlayan junker'in tepesine binmek.
</div>
<div>
    <br/>
</div>
<div>
    Kovaları üçüncü kez doldurmuş, teğmenin sırtına bakıyordu ki akla sığmaz,
    saçma sapan bir şey oldu, sinemalarda görülen fantastik değişimleri andıran
    bir şey. Apansızın subayın kafası yok oluverdi; boynundan yukarı bir çift
    kan fıskiyesi fışkırdı, gövdesi boş bir çuval gibi yere yığılıverdi. Aynı
    anda duvar boyunca, duvarla bina arasından bir siklon geçiyordu, ağaçları
    yerlere yıkıyor, topları deviriyor, insanları kuru yaprak gibi burgacında
    sürüklüyordu. Ecelin bir başka yönden esmekte olduğunu kavradı. O ana değin
    karşıdan, nehir yanından gelmiş, duvarı siper almış düşman hattını
    vurmuştu. Şimdi, ani bir hava değişiminin sertliğiyle, parkın dibinden
    geliyordu. Hücuma geçenler ustalıklı bir hareket yapmışlar, bir yan yola
    sapmışlar ya da belki Alman hattının geri çekilişinden yararlanmışlardı;
    Fransızlar toplarını yeni bir noktaya yerleştirmeyi başarmışlar, şatonun
    işgalcilerini yandan vuruyorlardı.
</div>
<div>
    <br/>
</div>
<div>
    Don Marcelo, şans eseri, birkaç dakika hendeğin kenarında, binanın
    siperinde oyalandı. Gizli top bataryasının ateşi anayolu taradı, hayatta
    kalanları silip süpürdü, ölüleri ikinci bir kez paramparça etti, atları
    öldürdü, topların tekerleklerini kırdı geçirdi, bir top arabasını volkan
    alevleriyle havaya uçurdu, alevin kızıl-mavi fonunda kara gövdeler uçuştu.
    Yüzlerce adamı yerlerde gördü; kendi bağırsaklarını çiğneyerek koşuşan
    atlar gördü. Ecel hasadında demet yapmamıştı; bütün tarlayı tek tırpan
    darbesiyle biçmişti. Karşı taraftaki bataryalar da felaketi sezmiş gibi
    ateşi iki katına
</div>
<div>
</div>
<div>
    çıkararak bir obüs yağmuruna tuttular. Her yana yağıyordu mermiler. Şatonun
    ötesinde, parkın derininde, korulukta kraterler açılıyor, koca koca ağaç
    gövdelerini olduğu gibi kusuyordu. Mermiler bir gün önce gömülen cesetleri
    çukurlarından çıkarıyordu.
</div>
<div>
    <br/>
</div>
<div>
    Ölmemiş olanlar duvarın gediklerinden ateşi sürdürdüler. Sonra alelacele
    yerlerinden kalktılar. Kimileri benizleri kül gibi, dudaklarını kısmış,
    gözlerinde bir çılgınlık parıltısıyla süngü takıyorlardı; kimileri ise yüz
    geri etmiş, parkın çıkışına doğru koşuyorlar, subayların bağırmalarına,
    bozgunculara yönelttikleri tabanca ateşine aldırmıyorlardı.
</div>
<div>
    <br/>
</div>
<div>
    Tüm bunlar bir karabasandaymış gibi, baş döndürücü bir hızla olup bitti.
    Duvarın öte yanından denizin yükselmesini andıran bir vızıltı geliyordu.
    Bağrışmalar işitti, kısılmış, akortsuz seslerle "Marseillaise"in
    söylendiğini duyar gibi oldu. Makineli tüfekler dikiş makinesi misali
    tıkırdıyorlardı. Bu çılgınca direniş karşısında saldırı yeniden
    duraklayacaktı. Öfkeden gözü dönmüş Almanlar ateş ediyor ha ediyorlardı.
    Bir gedikten kırmızı kepler göründü, aynı renk bacaklar yıkıntıların
    üstünden atlamaya çalışıyordu. Ama makineli ateşiyle karşılaşınca o görüntü
    bir an silindi. Hücum edenler duvarın öbür yanında patır patır dökülüyor
    olmalıydılar.
</div>
<div>
    <br/>
</div>
<div>
    Değişimin nasıl olduğunu Desnoyers fark edemedi. Bir baktı ki kırmızı
    pantolonlar parkın içinde. Karşı durulmaz bir atlayışla duvarı aşıyor,
    gediklerden içeri doluşuyor, görünmez girişlerden geçmiş, koruluğun
    derininden geliyorlardı. Ufak tefek, kunt yapılı, kan ter içinde,
    kaputlarının düğmeleri açılmış askerlerdi. Ve hücumun kargaşası içinde,
    onlarla karmakarışık, şeytani bakışlı, ağızlarından köpükler saçan
</div>
<div>
</div>
<div>
    Afrikalı nişancılar, bol pantolonlu zuhaflar, lacivert üniformalı avcılar.
</div>
<div>
    <br/>
</div>
<div>
    Alman subaylar ecellerine susamışlardı. Tabancalarının mermilerini
    tükettikten sonra, kılıçlarını havaya kaldırmış, artlarında hâlâ
    buyruklarını dinleyen erlerle birlikte saldıranlara karşı ilerliyorlardı.
    Çarpıştılar, göğüs göğüse geldiler. Yaşlı adam dünyanın derin bir
    sessizliğe gömüldüğünü sandı. Toplar susalı beri vuruşanların bağırtıları,
    bedenlerin çarpışması, silahların tokuşması hiçbir şeydi. Karınlarına bir
    tüfeğin süngüsü saplanmış, böbreklerinden kırmızı bir uç çıkmış adamlar
    gördü; çekiç gibi tepelerine inen dipçikler; boğuşarak yerlerde yuvarlanan,
    birbirlerini tekmeleyip ısırarak yenmeye çalışan hasımlar. Haki göğüsler
    ortalıktan kayboldu; o renk sırtların yalnız parkın çıkışına doğru
    kaçtıklarını, ağaçların arasına süzüldüklerini, koşarken mermilerle
    vurularak düştüklerini gördü. Saldıranların birçoğu kaçanları izlemek
    istiyordu, ama yapamıyorlardı, kasılarak can veren gövdelerden süngülerini
    hoyratça çekerek çıkarma derdindeydiler.
</div>
<div>
    <br/>
</div>
<div>
    Don Marcelo apansızın kendini o göğüs göğüse boğuşmanın ortasında buldu,
    bir çocuk gibi zıplıyor, ellerini kollarını sallıyor, bağırıyordu. Sonra
    kollarının arasında genç bir subayın toz toprağa batmış kafasını bularak
    ayıldı, delikanlı ona şaşkınlık içinde bakıyordu. Bu adam onu öpücüklere
    boğup, tutarsız laflar ederek yağmur gibi gözyaşlarıyla yanaklarını
    ıslattıkça belki de deli falan diye düşünüyordu. Subay sertçe iterek
    kollarından sıyrıldığında da ağlamayı sürdürdü Desnoyers... günlerdir
    dehşetle sustuktan sonra içini boşaltmak ihtiyacındaydı: Yaşasın Fransa!
</div>
<div>
</div>
<div>
    Onunkiler artık parkın kapısına varmışlardı. Süngülerini doğrultmuş, kasaba
    yönünde kaçan Alman taburunun son kalıntılarının ardından seğirtiyorlardı.
    Yoldan bir öbek süvari geçti. Kovalamayı tamamlamak için yetişen atlılardı.
    Ama atları yorulmuştu; yalnızca insanlardan hayvanlara bulaşan zafer
    hummasıyla o zorlu ve acılı koşuya dayanıyorlardı. Atlılardan biri parkın
    girişinde durakladı. At hırsla otları kopardı, binicisi eyerinin üstünde
    uyur gibi büzülmüştü. Desnoyers kalçasından dürterek uyandırmak istedi,
    adam öbür yana devriliverdi. Ölmüştü; bağırsakları karnından dışarı
    dökülmüştü. Öylece başkalarının arasına karışmış, atının üstünde
    ilerlemişti.
</div>
<div>
    <br/>
</div>
<div>
    Yakınlarına muazzam demir ve duman topaçları düşmeye başladı. Alman topçusu
    kaybettiği mevzilere ateş yağdırıyordu. İlerleme sürdü. Kuzey yönünde
    alaylar, birlikler, top bataryaları geçti, yorgun, kir pas içinde, toza ve
    çamura batmışlardı, ama neredeyse tükenmiş olan güçlerini canlandıran bir
    ateşle yanıyorlardı. Kasabadan doğru Fransız topları gürlemeye başladı.
</div>
<div>
    <br/>
</div>
<div>
    Öbek öbek askerler şatoyu ve çevresini keşfe çıkmışlardı. Yıkık odalardan,
    mağaraların derinliklerinden, parkın çalılıklarından, yanmış ahırlardan ve
    garajlardan sipsivri miğferli yeşilimtırak adamlar çıkıyordu. Hepsi de
    kollarını havaya kaldırıyor, ellerini iyice açarak gösteriyorlardı:
    "Kamarades... kamarades, non kaput." Pişmanlığın verdiği tedirginlikle,
    oracıkta öldürülmekten korkuyorlardı. Kendilerini subaylarından uzakta,
    disiplinin zincirinden boşalmış görünce bütün o vahşi hallerini
    kaybetmişlerdi. Birazcık Fransızca bilenler onları süngüleriyle tehdit eden
    düşmanlarını acındırmak için karılarından, çocuklarından söz
</div>
<div>
</div>
<div>
    ediyorlardı. Bir Alman Desnoyers'in yanı başında, ensesine yapışmış
    yürüyordu. Sakallı sıhhiyeciydi. Göğsünü yumrukluyor, ardından onu
    gösteriyordu. "Franzosen... ben Franzosen'in büyük dostu." Ve koruyucusuna
    gülümsüyordu.
</div>
<div>
    <br/>
</div>
<div>
    Don Marcelo ertesi güne değin şatosunda kaldı. Georgette ile annesinin
    beklenmedik biçimde kapıcı dairesinin yıkıntıları arasından çıktıklarını
    gördü. Fransız üniformalarına bakıp ağlaşıyorlardı.
</div>
<div>
    <br/>
</div>
<div>
    — Bu böyle devam edemez –diye haykırdı dul kadın–. Gökyüzünde bir Tanrı
    var!
</div>
<div>
    <br/>
</div>
<div>
    İkisi de geçirdikleri günlerin sahiden yaşanmış olduğundan kuşkuluydular.
</div>
<div>
    <br/>
</div>
<div>
    Yıkıntıların ortasında geçirdiği berbat bir gecenin ardından Don Marcelo
    oradan ayrılmaya karar verdi. O yerle bir olmuş şatoda ne yapacaktı ki?..
    Onca ölünün varlığı elini kolunu bağlıyordu. Yüzlercesi, binlercesi vardı.
    Askerlerle köylüler cesetleri buldukları yerlerde yığınlar halinde
    gömüyorlardı. Binanın yanı başında, parkın bütün yollarında, bahçelerin
    tarhlarında, müştemilatta bile çukurlar açılmıştı. Yuvarlak havuzun dibinde
    bile cesetler vardı. Büyük bölümü düşmanlardan oluşan bu trajik komşularla
    sürekli nasıl birlikte olabilirdi?.. Elveda Villeblanche Şatosu!
</div>
<div>
    <br/>
</div>
<div>
    Paris yollarına düştü; nasıl olursa olsun oraya varmayı aklına koymuştu.
    Her yanda cesetlerle karşılaştı; ama bunların üniformaları haki değildi.
    Yöreyi kurtaran hücumda kendi tarafından çok kişi de yaşamını yitirmişti.
    Arkasında sürüp giden, ufuk çizgisini durup dinlenmeyen bir gök gürültüsü
    gibi sarsan son çarpışmalarda da çok kişi ölecekti... Saman
</div>
<div>
</div>
<div>
    saplarının arasından beliren kırmızı pantolonlar, yolun kenarında dikey
    konumda parıldayan kabaralı postal tabanları, morarmış kafalar, kolları
    kopmuş bedenler, deşilmiş karınlardan taşan şişkin mavi karaciğerler,
    parçalanmış gövdeler, gövdesiz bacaklar gördü. O uğursuz karışımdan
    ayrılmış, kırmızı ve koyu renkli kepler, içinde saç tutamları kalmış
    miğferler, bükülmüş kılıçlar, kırılmış süngüler, tüfekler, top mermisi
    kümeleri gördü. Ovayı şişmiş sağrılarıyla at leşleri benekliyordu. Tahta
    kısımları parçalanmış, demir aksamı eğrilip bükülmüş top arabaları havaya
    uçuruldukları trajik anı anlatıyorlardı. Topraktaki çiğnenmiş dörtgenler
    düşman bataryalarının geri çekilmeden önceki konumlarını belirtiyordu.
    Kırık tekerlekleriyle devrilmiş toplar, eğri büğrü çelik boru yumaklarına
    dönüşmüş namlular, Almanların geri çekilmeden önceki gece yaktıkları
    insanlarla atların kalıntıları olan koni biçiminde, kömürleşmiş madde
    parçaları buldu.
</div>
<div>
    <br/>
</div>
<div>
    Barbarca ateşe verilenler bir yana, iki tarafın cesetleri sayısızdı,
    sınırsızdı. Sanki toprak insanlığın ilk çağlarından beri bağrına kabul
    ettiği tüm bedenleri birden kusmuştu. Umursamaz bir güneş, bu ecel
    tarlalarını ışıklı noktalarla, sarımsı parıltılarla donatıyordu. Süngü
    parçaları, madeni levhalar, mermi kapsülleri ayna kırıkları gibi
    parıldıyordu. Gecenin nemi, yağmur, zamanın pası henüz bu savaş artıklarını
    yıpratmamış, parlaklıklarını soldurmamıştı. Etlerse kokuşmaya başlamıştı.
    Yolcuya bir mezarlık kokusu eşlik ediyordu, koku Paris'e doğru ilerledikçe
    büsbütün yoğunlaştı. Geçen her yarım saat onu artan bir kokuşmuşluk
    çemberine sokuyor, çürüyen canlıların arasında bir basamak daha
    indiriyordu. İlkin cesetler bir gün öncesinindi; henüz
</div>
<div>
</div>
<div>
    tazeydiler. Nehrin öbür yanında rastladıkları iki gündür yerde
    yatıyorlardı; daha ileridekiler üç, sonra dört. Adımlarını işiten kuzgun
    sürüleri tembel kanat vuruşlarıyla havalanıyorlardı; ama az ötede yeniden
    yere konuyorlardı, açlıklarını gidermişlerdi, ama doymamışlardı, insana
    olan tüm korkularından sıyrılmışlardı.
</div>
<div>
    <br/>
</div>
<div>
    Arada bir canlılara rastlıyordu. Süvari, jandarma, zuhaflar, avcı
    birlikleriydi. Yıkılmış çiftliklerin çevresinde güç bela geçiniyor, kaçak
    Almanları yakalamak için araziyi araştırıyorlardı. Desnoyers kendi öyküsünü
    anlatmak, askeri trene binebilmesi için Lacour'un verdiği pasaportu
    göstermek zorunda kalıyordu. Ancak bu sayede ilerleyebildi. Bu askerler
    –çoğu hafif yaralıydı– hâlâ zafer sarhoşluğu içindeydiler. Gülüyorlar,
    yiğitliklerini, önceki günlerde karşılaştıkları tehlikeleri anlatıyorlardı.
    "Onları tekmeleye tekmeleye sınıra kadar püskürteceğiz..." Çevrelerine göz
    attıkça öfkeleri büyüyordu. Köyler, çiftlikler, tek tek evler, hepsi
    yakılmıştı. Yangınlarla eğrilip bükülmüş birçok çelik yapı kafesleri tarih
    öncesi canavarların iskeletleri gibi yükseliyordu ovadan. Fabrikaların
    tuğladan bacaları neredeyse yerle bir olmuştu ya da silindir gövdelerinde
    obüslerin açtığı tertemiz, yuvarlak gedikleri sergiliyorlardı. Yere
    çakılmış çoban kavallarını andırıyorlardı.
</div>
<div>
    <br/>
</div>
<div>
    Enkaza dönüşmüş köylerin yanı başında kadınlar toprağı kazıp çukur
    açmaktaydılar. Anlamsız bir didinmeydi bu. Onca cesedi ortadan kaldırmak
    için muazzam bir çalışma gerekirdi. "Zaferden sonra öleceğiz –diye düşündü
    Don Marcelo–. Veba temizleyecek bizi."
</div>
<div>
</div>
<div>
    Derelerin suyu da bu kirlenmeden payını almıştı. Susuzluğa dayanamayınca
    bir su birikintisinden içti, başını kaldırdığında suyun yüzeyinde belirmiş
    bir çift yeşil bacak gördü, çizmeleri kıyının çamuruna batmıştı.
    Birikintinin dibinde bir Almanın başı duruyordu.
</div>
<div>
    <br/>
</div>
<div>
    Birkaç saat yürüdükten sonra, yıkılmış bir ev tanıdık gibi gelince
    duraladı. Günler önce, şatosuna giderken kahvaltı ettiği tavernaydı.
    İslenmiş duvarların arasına daldı, yığınla yapışkan sinek yüzünün
    çevresinde vızıldamaya koyuldu. Ölümün ayrıştırdığı bir pis yağ kokusu
    genzini tırmaladı. Yıkıntıların arasından yanmış mukavvamsı bir bacak
    çıkıyordu. İhtiyar kadın eteklerine yapışmış torunlarıyla yeniden
    gözlerinin önünde canlandı. "Beyim, insanlar neden kaçıyorlar ki? Savaş
    askerlerin işi. Biz kimseye bir kötülük etmiyoruz ki korkacak şeyimiz
    olsun."
</div>
<div>
    <br/>
</div>
<div>
    Yarım saat sonra, bir yamacı inince hiç ummadığı bir şeyle karşılaştı.
    Kiralık bir araba gördü, üstünde sayacıyla bir Paris otosu. Şoförü hiç
    tınmadan, sanki taksi durağındaymış gibi aracın yanında dolaşıyordu.
</div>
<div>
    <br/>
</div>
<div>
    Serseriler gibi üstü başı perişan, kir pas içinde, yediği bir darbeden
    yüzünün yarısı morarmış olan bu beyle hemen gevezeliğe daldı. Savaş alanını
    görmek isteyen birtakım Parisli müşteriler getirmişti. Hani şu gazetelere
    yazı yazanlardan; gece vakti dönmek için onları bekliyordu.
</div>
<div>
    <br/>
</div>
<div>
    Don Marcelo elini cebine attı. Kendisini Paris'e götürürse iki yüz frank
    verecekti. Şoför anlaşmalarına sadık birinin ciddiyetiyle hayır dedi...
    "Beş yüz." Ve bir avuç altın para gösterdi. Beriki yanıt olarak motorun
    manivelasına el attı,
</div>
<div>
</div>
<div>
    <br/>
</div>
<div>
    araba homurdanmaya koyuldu. Paris yakınlarında bir savaş her gün olan şey
    değildi. Müşterileri bekleyebilirlerdi.
</div>
<div>
    <br/>
</div>
<div>
    Ve Desnoyers, aracın içinde, o dehşet tarlalarının baş döndürücü bir hızla
    kayıp ardında kalışını seyretti. İnsanların yaşamına geri dönüyordu...
    uygarlığa geri dönüyordu.
</div>
<div>
    <br/>
</div>
<div>
    Paris'e girdiğinde, ıssız sokaklar ona sanki insanlarla doluymuş gibi
    geldi. Kenti hiç bu denli güzel bulmamıştı. Operayı gördü, Concorde
    Meydanı'nı gördü, bir saat içinde yaptığı o muazzam sıçrayışı fark edince
    düş gördüğünü sandı. Çevresindeki şeyleri az önceki görüntülerle
    karşılaştırdı, birkaç kilometre ötede uzanıp duran bütün o ölüm ovasıyla.
    Yo, hayır, olası değildi bu. Bu karşılaştırmanın iki teriminden biri yanlış
    olmalıydı mutlaka.
</div>
<div>
    <br/>
</div>
<div>
    Otomobil durdu: Victor Hugo Bulvarı'na varmışlardı... Hâlâ düş gördüğünü
    sandı. Evinde miydi sahiden?..
</div>
<div>
    <br/>
</div>
<div>
    Görkemli kapıcı onu şaşkınlık içinde selamladı, bu sefil halini
    kavrayamıyordu. Ah beyefendi!.. Nereden geliyordu böyle beyefendi?
</div>
<div>
    <br/>
</div>
<div>
    — Cehennemden –diye mırıldandı Don Marcelo.
</div>
<div>
    <br/>
</div>
<div>
    Kendini evinin içinde bulup odaları dolaşırken şaşkınlığı sürüyordu. Yine
    önemli birisi oluvermişti işte. Kendi servetinin görüntüsü, konforunun
    keyfi vakar duygusunu geri getirdi. Aynı zamanda kendisine yapılan bütün
    aşağılamalar, bütün eziyetler belleğinde canlanıyordu. Ah, alçakoğlu
    alçaklar!..
</div>
<div>
    <br/>
</div>
<div>
    Bir asker ona doğru ilerledi, ufak tefek bir hat piyadesi, çekingen, kepi
    elinde, İspanyolca özürler kekeliyordu.
</div>
<div>
</div>
<div>
    — Sizin burada olduğunuzu duydum... Şeye geliyordum...
</div>
<div>
    <br/>
</div>
<div>
    Bu ses?.. Don Marcelo onu loş holde bir yana çekti, balkonlardan birine
    doğru götürdü... Gözüne ne yakışıklı görünüyordu!.. Kepinin kırmızısı
    kirden kararmıştı; üstüne büyük gelen kaputu eprimiş, onarım görmüştü;
    postallarından bir kösele kokusu saçılıyordu. Oğlunu böyle depo artıkları
    içinde olduğu kadar şık ve yakışıklı hiç görmemişti.
</div>
<div>
    <br/>
</div>
<div>
    — Sen!.. Sen!..
</div>
<div>
    <br/>
</div>
<div>
    Babası onu heyecandan titreyerek kucakladı, çocuk gibi sızlanıyordu,
    bacaklarının onu taşımadığını duyumsuyordu.
</div>
<div>
    <br/>
</div>
<div>
    Günün birinde birbirlerini anlayacaklarını hep ummuştu. Oğlu onun
    kanındandı; iyi çocuktu, tek kusuru inatçılılığıydı. Şimdi bütün geçmişi
    bağışlıyordu, suçun çoğunu kendine yüklüyordu. Fazla sert davranmıştı ona.
</div>
<div>
    <br/>
</div>
<div>
    — Demek sen asker olmuşsun! –diye yineledi–. Sen benim vatanımı
    savunuyorsun, üstelik senin vatanın bile değil!..
</div>
<div>
    <br/>
</div>
<div>
    Ona bir, bir daha sarılıyor, halini daha iyi görebilmek için birkaç adım
    geri çekiliyordu. Onu bu gülünç üniforması içinde kadınların gönlünü çelen
    dansçı zarafetiyle şan aldığı zamanlardan daha yakışıklı bulduğu kesindi.
</div>
<div>
    <br/>
</div>
<div>
    Sonunda heyecanını dizginleyebildi. Yaşlarla dolu gözlerinde hain bir
    parıltı belirdi. Yüzü nefretle kasılmıştı.
</div>
<div>
    <br/>
</div>
<div>
    — Git –dedi yalnızca–. Bu savaşın ne olduğunu sen bilmiyorsun; ben içinden
    geliyorum, yakından gördüm. Öbürleri gibi bir savaş değil, düşman dürüst
    değil; bir vahşi
</div>
<div>
</div>
<div>
    hayvan avı... hiç elin titremeden ateş et. Devirdiğin her düşmanla
    insanlığı bir tehlikeden kurtarırsın.
</div>
<div>
    <br/>
</div>
<div>
    Birkaç saniye sustu, duraksamıştı, sonunda trajik bir sükûnetle ekledi:
</div>
<div>
    <br/>
</div>
<div>
    — Kim bilir, belki de karşında tanıdık yüzler bulursun. İnsan her zaman
    ailesini seçemiyor. Öteki tarafta senin kanından kimseler var. Onlardan
    birine rastlarsan... hiç tereddüt etme, bas tetiğe! Senin düşmanındır. Vur
    gitsin!.. Vur gitsin!
</div>
<div>
</div>
<div>
    <br/>
</div>
<div>
</div>
<div>
    <br/>
</div>
<div>
</div>
<div>
    ÜÇÜNCÜ BÖLÜM
</div>
<div>
</div>
<div>
    I
</div>
<div>
</div>
<div>
    Marne Çarpışması'ndan Sonra
</div>
<div>
    <br/>
</div>
<div>
    <br/>
</div>
<div>
    Ekim sonlarında, Desnoyers ailesi Paris'e geri döndü. Dona Luisa,
    Biarritz'de kocasından uzakta yaşayamıyordu. "Romantik" dönmenin
    tehlikelerinden söz ettiyse de boşuna. Hükümet hâlâ Bordeaux'daydı,
    cumhurbaşkanıyla bakanlar başkentte ancak şöyle bir görünüp kayboluyordu.
    Savaşın gidişi bir anda değişebilirdi; Marne'daki zafer yalnızca geçici bir
    ferahlama da olabilirdi... Ama Don Marcelo'nun mektuplarını okuduktan
    sonra, kadıncağız bu telkinlere kulak asmadı. Zaten oğlunu düşünüyordu,
    askere yazılan Julio'sunu... Paris'e dönerse onunla İspanya sınırı
    yakınındaki bu kumsaldakinden daha fazla iletişimde olacağını sandı.
</div>
<div>
    <br/>
</div>
<div>
    Chichì de dönmek istedi. René hiç aklından çıkmıyordu. Yokluğu ona âşık
    olduğunu anlamasına yaramıştı. "Şeker asker"i görmeksizin onca zaman
    geçirmişti!.. Böylece aile oteldeki yaşantısını bırakarak Victor Hugo
    Bulvarı'na geri döndü.
</div>
<div>
    <br/>
</div>
<div>
    Eylül başlarındaki sarsıntıdan sonra Paris görünümünü değiştirmekteydi.
    Paniğe kapılmadan sessiz sakin evlerinde kalmış olan iki milyona yakın
    Parisli zaferi ağırbaşlı bir sükûnetle karşılamışlardı. Çarpışmanın nasıl
    geçmiş olduğunu kimse anlayamıyordu; ancak sona erdiğinde haberleri
    olmuştu.
</div>
<div>
    <br/>
</div>
<div>
    Eylül ayının bir pazar gününde, Parisliler akşamüstünün güzelliğini fırsat
    bilip gezintiye çıktıkları saatte, müttefiklerin büyük zaferini ve nasıl
    bir tehlike atlatmış olduklarını öğrenmişlerdi. Halk sevinmişti, ama
    sükûnetini
</div>
<div>
</div>
<div>
    kaybetmemişti. Altı haftalık savaş Paris'in şamatacı ve kolay etkilenen
    karakterini değiştirmişti.
</div>
<div>
    <br/>
</div>
<div>
    Zafer başkente yavaş yavaş eski görünümünü geri vermişti. Birkaç hafta önce
    ıssız duran bir sokak şimdi gelip geçenlerle doluyordu. Dükkânlar yavaş
    yavaş yeniden açılıyordu. Evlerinde bir manastır sessizliğine alışmış
    komşular tepelerinde ve ayaklarının altında yerleşme gürültüleri
    işitiyorlardı yeniden.
</div>
<div>
    <br/>
</div>
<div>
    Don Marcelo'nun ailesinin çıkageldiğini görmekle duyduğu sevinci Dona
    Elena'nın varlığı gölgeledi. Karşısına yeniden çıkan Almanya'ydı o, düşmanı
    yeniden evinde barındırıyordu. Ne zaman kurtulmak nasip olacaktı bu
    esaretten?.. Kadın kayınbiraderinin yanında susuyordu. Yakın zamanda olup
    bitenler kafasını karıştırmışa benziyordu. Yüzünde şaşkın bir ifade vardı,
    sanki en basit fizik yasalarının altüst olduğunu görür gibiydi. Düşüncelere
    dalıp sustuğunda ayaklarını bastığı bu toprağı Almanların nasıl olup da
    fethedemediklerini kavrayamıyordu bir türlü; bu bozgunu açıklayabilmek için
    de en saçma varsayımları kabulleniyordu.
</div>
<div>
    <br/>
</div>
<div>
    Üzüntüsünü artıran özel bir kaygısı da vardı. Oğulları... oğullarına ne
    olacaktı! Don Marcelo ona Yüzbaşı von Hartrott ile karşılaşmasından hiç söz
    etmedi. Villeblanche yolculuğunu ağzına almıyordu; Marne Çarpışması
    sırasında yaşadıklarını anlatmayı istemiyordu. Bütün o perişanlığı anlatıp
    da niçin üzsündü ailesini?.. Yalnız şatosunun başına gelenler yüzünden
    telaşlanan Dona Luisa'ya uzun yıllar oraya dönemeyeceklerini, çünkü
    yaşanacak bir yer olmaktan çıktığını bildirmekle yetinmişti. Eski damın
    yerine yağmurlar içerideki yıkımı tamamlamasın diye şimdi çinko levhalardan
</div>
<div>
</div>
<div>
    oluşan bir çatı konmuştu. Daha ileride, barış yapıldıktan sonra, yeniden
    toparlamayı denerlerdi. Şimdilik içi fazlasıyla doluydu zaten... Toprağın
    altında, binayı çepeçevre saran binlerce cesedi hayal ettikçe aralarında
    Dona Elena da olmak üzere bütün hanımların tüyleri diken diken oluyordu. O
    görüntü Bayan Hartrott'un yeniden "Ah, evlatlarım!" diye sızlanmasına yol
    açıyordu.
</div>
<div>
    <br/>
</div>
<div>
    Kayınbiraderi, insanca davranmış olmak için, onu evlatlarından birinin,
    Yüzbaşı Otto'nun hayatta olduğu konusunda rahatlattı. Çarpışma başladığında
    sağlığı yerindeydi. Onunla konuşmuş olan bir arkadaşından duymuştu... Daha
    fazlasını söylemek istemedi.
</div>
<div>
    <br/>
</div>
<div>
    Dona Luisa günün bir bölümünü kiliselerde, tedirginliğini yatıştırmak için
    dua ederek geçiriyordu. O dualar artık tanımadığı milyonlarca adamın
    yazgısı, bütün bir halkın zaferi gibi belirsiz ve cömert amaçlar için
    değildi. Dualarını ana bencilliğiyle bir tek kişi, oğlu üstünde
    yoğunlaştırıyordu, o da öbürleri gibi askerdi ve belki de o anda
    tehlikedeydi. Ne kadar çok gözyaşı döküyordu!.. Baba-oğulun araları
    düzelsin diye yakarmıştı, sonunda Tanrı ona bir mucize armağan etmişti, gel
    gelelim Julio kalkmış, eceline gitmişti.
</div>
<div>
    <br/>
</div>
<div>
    Dualarında hiç yalnız kalmıyordu. Kilisede birisi daha yanı başında aynı
    istekleri sıralıyordu. Kız kardeşinin yaşlı gözleri kendisininkilerle aynı
    anda çarmıhtaki cesede doğru yükseliyordu. "Tanrım, oğlumu koru!.." Dona
    Luisa bunu söylerken Julio'yu aynen kocasının gösterdiği, siperlerde
    çekilmiş soluk bir fotoğraftaki gibi görüyordu: Başında kepi, sırtında
    kaputu, bacakları çaputla sarılmış, elinde tüfeği, yüzünde birkaç günlük
    sakalıyla. "Tanrım, koru bizi!.." Dona
</div>
<div>
</div>
<div>
    Elena'nın gözlerinde ise bir grup subay canlanıyordu: Başlarında miğfer,
    tabanca kılıfının deri lekesiyle haki üniformalar, dürbün, battaniye, yan
    tarafından kılıç sarkan kalın kemer.
</div>
<div>
    <br/>
</div>
<div>
    İki kardeşin birlikte Saint-Honorè d'Eylan Kilisesi'ne seğirttiklerini
    gören Don Marcelo'nun öfkelendiği oluyordu.
</div>
<div>
    <br/>
</div>
<div>
    — Tanrı'yla oyun oynuyorlar... Ciddiyetsizlik bu. Öylesine zıt duaları
    nasıl kabul etsin?.. Bu kadın kısmı yok mu!
</div>
<div>
    <br/>
</div>
<div>
    Ve tehlikenin dürtüklediği batıl inançla, baldızının oğluna büyük bir zarar
    verebileceğini düşünüyordu. Onca zıt duadan bıkan Tanrı sonunda sırtını
    dönecek, iki tarafa da kulaklarını tıkayacaktı. Bu uğursuz kadın neden
    çekip gitmiyordu ki?..
</div>
<div>
    <br/>
</div>
<div>
    Çarpışmalar başladığı zamanlardaki gibi, onun varlığı kendisine azap olmaya
    başladı. Dona Luisa kız kardeşinin laflarını bilinçsizce kocasına
    tekrarlıyor, onun daha üstün saydığı yargısına sunuyordu. Böylece Don
    Marcelo, Marne Çarpışması'nın aslında hiç yapılmamış olduğunu öğrendi:
    Müttefiklerin uydurmasıydı. Alman generalleri yüksek stratejik tahminleri
    sayesinde ihtiyaten geri çekilmeyi uygun görmüşler, Paris'in fethini daha
    ileri bir tarihe ertelemişler, Fransızlar da önlerinde araziyi açık bulunca
    onların peşi sıra gitmişlerdi. Hepsi bundan ibaretti. Dona Elena bazı
    tarafsız ülke subaylarının görüşlerini almıştı: Biarritz'de çok yetkili
    kişilerle konuşmuştu; Almanya'daki gazetelerin ne yazdıklarını biliyordu.
    Orada Marne zaferine kimse inanmıyordu. Kamuoyunun bu çarpışmadan haberi
    bile yoktu.
</div>
<div>
    <br/>
</div>
<div>
    — Ne, kardeşin böyle mi söyledi? –diye sözünü kesiyordu Desnoyers,
    şaşkınlıktan ve öfkeden beti benzi atarak.
</div>
<div>
</div>
<div>
    Aklına tek gelen şey kendi çatısının altında konuk ettiği o düşmanın toptan
    değişmesiydi. Ah, ne olurdu sanki erkeğe dönüşse! Kocasının hayaleti gelip
    yarım saat için olsun onun yerini alsaydı ya!..
</div>
<div>
    <br/>
</div>
<div>
    — İyi de, savaş hâlâ sürüyor –diye üsteliyordu Dona Luisa safça–. Düşmanlar
    hâlâ Fransa'dalar... Neye yaradı ki Marne Çarpışması?
</div>
<div>
    <br/>
</div>
<div>
    Kocasının açıklamalarını başını akıllı akıllı sallayarak karşılıyor, her
    şeyi anında anlıyordu, ama ardından hemen unutuveriyor, bir saat sonra aynı
    kuşkuları yineliyordu.
</div>
<div>
    <br/>
</div>
<div>
    Yine de kız kardeşine karşı alttan alta diş bilemeye başladı. O ana değin
    kocasının yurduna karşı duyduğu heyecanı hoşgörüyle karşılamıştı, çünkü
    aile bağlarını ulusal rekabetlerden daha önemli sayıyordu. Desnoyers
    Fransız, Karl da Alman diye kalkıp şimdi Elena ile çatışacak değildi. Ama
    bu hoşgörü duygusu birden yok oluverdi. Oğlu tehlikedeydi... Julio'nun
    kılına zarar gelecek yerde bütün Hartrott'lar gebersindi!.. Kızının savaşçı
    duygularını paylaşmaya koyuldu ve onun olayları değerlendirmede büyük bir
    yeteneği olduğunu düşündü. Chichì'nin savurduğu bütün o hayali darbelerin
    gerçekleştiğini görmeyi diliyordu.
</div>
<div>
    <br/>
</div>
<div>
    Bereket "Romantik" bu antipati açığa vurulmadan çekip gitti. Akşamları
    evden dışarıda geçiriyordu. Sonra döndüğünde, ailenin tanımadığı
    dostlarının görüşlerini ve haberlerini yineliyordu.
</div>
<div>
    <br/>
</div>
<div>
    Don Marcelo hâlâ Paris'te saklı yaşayan casuslara köpürüyordu. Baldızının
    hangi esrarlı dünyayla alışverişi vardı acaba?..
</div>
<div>
</div>
<div>
    Birdenbire ertesi sabah gideceğini haber verdi; İsviçre için bir pasaport
    bulmuştu, oradan Almanya'ya geçecekti. Kendisininkilerin yanına dönme
    zamanı gelmiş de geçiyordu; ailesinin konukseverliğine çok teşekkür
    ediyordu... Desnoyers ise onu alaycı bir saldırganlıkla uğurladı. Von
    Hartrott'a çok selam götürsün dedi; elden gelen en kısa zamanda Berlin'de
    ziyaretine gitmeyi istiyordu.
</div>
<div>
    <br/>
</div>
<div>
    Bir sabah, Dona Luisa, Victor Hugo Bulvarı'ndaki kiliseye girmek yerine,
    Pompe Sokağı'na kadar ilerledi, stüdyoyu görmeye heveslenmişti. Öyle
    yaparsa oğluyla bir bağlantı kuracaktı sanki. O da yeni bir zevkti, hem
    delikanlının fotoğrafına bakmak ya da son mektubunu okumaktan daha yoğun
    bir zevk.
</div>
<div>
    <br/>
</div>
<div>
    Yararlı öğütler veren dostu Argensola'yı bulacağını umuyordu. Onun hâlâ
    stüdyoda yaşadığını biliyordu. Adam iki kez servis merdiveninden tırmanarak
    kendisini görmeye gelmişti, ama evde bulamamıştı.
</div>
<div>
    <br/>
</div>
<div>
    Asansöre bindiğinde yüreği zevkten ve sıkıntıdan sıkışarak çarptı.
    Kadıncağız biraz da yüzü kızararak düşündü ki, zevcelik görevlerini ilk kez
    unutan "çılgın kadınlar" da buna benzer bir duygu yaşıyor olmalıydılar.
</div>
<div>
    <br/>
</div>
<div>
    Kendini mobilyalarla tabloların ona uzaklardaki oğlunu anımsattığı odada
    bulunca gözyaşlarına boğuldu.
</div>
<div>
    <br/>
</div>
<div>
    Argensola odanın dibindeki kapıdan telaş içinde, şaşkın koşup geldi, bir
    yandan hoş geldiniz diyor, bir yandan eşyaları topluyordu. Bir divana
    atılmış kadın paltosu Doğu kumaşından bir perdenin arkasında gözden
    kayboluverdi; üstü çiçekli bir şapka bir vuruşta gidip bir köşeye gizlendi.
    Bir
</div>
<div>
</div>
<div>
    perdenin aralığından Dona Luisa kaçan bir kadın gömleği görür gibi oldu,
    altında pembe bir çıplaklık seziliyordu. Sobanın üstünde bir çift fincanla
    tost artıkları baş başa bir kahvaltıyı ele veriyordu. Ah bu ressamlar!..
    Aynen oğlu gibi! Julio'nun akıl hocasının hovarda hayatını düşününce yüreği
    sımsıcak oldu.
</div>
<div>
    <br/>
</div>
<div>
    — Muhterem Dona Luisa... Sevgili Madam Desnoyers...
</div>
<div>
    <br/>
</div>
<div>
    Bağıra çağıra Fransızca konuşuyor, pembe-beyaz kelebeğin arkasında
    kaybolduğu kapıya bakıyordu. Gizlenen kadın arkadaşı kıskançlıkla bir hata
    yapar, olmadık biçimde ortaya çıkıvererek onu güç durumda bırakır diye ödü
    patlıyordu.
</div>
<div>
    <br/>
</div>
<div>
    Sonra cepheye giden askerden konuştular. Birbirlerine kendilerindeki
    haberleri aktardılar. Dona Luisa defalarca okuduğu mektupların
    paragraflarını hemen hemen aynen yineledi. Argensola boynunu bükerek
    kendisindeki mektupları göstermekten sakındı. İki arkadaşın mektupları öyle
    bir biçemdeydi ki, o saf hanımefendi okusa yüzü kızarırdı.
</div>
<div>
    <br/>
</div>
<div>
    — Tam bir yiğit –diye belirtti gururla, arkadaşının yaptıklarını kendi
    marifetiymiş gibi benimsiyordu–, gerçek bir kahraman o... ve ben, Madam
    Desnoyers, bu işten anlarım... Üstleri onun değerinin farkındalar...
</div>
<div>
    <br/>
</div>
<div>
    Julio orduya katıldıktan iki ay sonra çavuş olmuştu. Birliğinin
    yüzbaşısıyla alaydaki daha başka subaylar Julio'nun onca zafer kazandığı
    eskrim kulübündendiler.
</div>
<div>
    <br/>
</div>
<div>
    — Bir askeri kariyer ki! –diye sürdürdü–. Julio en üst rütbelere daha
    gençken ulaşanlardan, Devrim generalleri
</div>
<div>
</div>
<div>
    gibi... Ve ne yiğitlikler yaptı!
</div>
<div>
    <br/>
</div>
<div>
    Asker, tehlikeye alışkın yaşayanların ve silah arkadaşlarında aynı
    atılganlığı görmekten memnun olanların kayıtsızlığıyla, yaptıklarından
    bazılarına mektuplarında ancak şöyle bir değinmişti. Ama bohem Argensola
    bunları abarttı, sanki savaşın en önemli kahramanlıklarıymış gibi gösterdi.
    Bir cehennem ateşi içinde, Julio bir emir götürmüştü, daha önce aynı görevi
    almış olan üç ulak ölmüşlerdi. Birçok sipere ilk saldırı yapılırken en önde
    atılmış, göğüs göğüse çarpışmalarda birçok silah arkadaşını süngüsüyle
    kurtarmıştı. Üstleri güvenilir birini aradıklarında hep aynı şeyi
    söylüyorlardı: "Çavuş Desnoyers'i çağırın."
</div>
<div>
    <br/>
</div>
<div>
    Öyle bir anlatıyordu ki, gören de orada bulunmuş, savaştan yeni dönmüş
    derdi; Dona Luisa da tir tir titriyor, oğlunun yiğitlikleriyle girdiği
    tehlikeleri düşündükçe sevinç ve korku gözyaşları döküyordu. Bu
    Argensola'da onu heyecandan heyecana sürükleme yeteneği vardı, öylesine
    canla başla anlatıyordu her şeyi.
</div>
<div>
    <br/>
</div>
<div>
    Dona Luisa övgüler döktüren bu delikanlının kendisine de bir ilgi
    göstererek onca heyecana teşekkür etmek istedi. Ya o ne yapmıştı son
    zamanlarda?..
</div>
<div>
    <br/>
</div>
<div>
    — Ben, hanımefendi, olmam gereken yerdeydim. Buradan kıpırdamadım. Paris
    "kuşatma"sına tanık oldum.
</div>
<div>
    <br/>
</div>
<div>
    Mantığı bu sözcüğün yerinde olmadığını söylüyordu ama boşuna. 1870 Savaşı
    üstüne okuduklarının etkisi altında, Marne Çarpışması sırasında Paris
    yakınlarında yapılan harekâta "kuşatma" diyordu.
</div>
<div>
</div>
<div>
    <br/>
</div>
<div>
    Alçakgönüllülükle piyanonun üstünde duran, altın çerçeveli bir diplomayı
    gösterdi, fonunda kırmızı-beyaz-lacivert bayrak vardı. Sokaklarda satılan
    bir kâğıttı bu; birisinin tehlike haftasında Paris'te kalmış olduğunu
    kanıtlayan bir belge. Boşlukları kendi adı, soyadı ve diğer bilgileriyle
    doldurmuştu, altında Pompe Sokağı'nın iki sakininin imzaları vardı;
    tavernacıyla kapıcı kadının bir ahbabının. Semt karakolunun komiseri bu
    şerefli tanıkların sözlerinin doğruluğunu damgalayıp imzalamıştı. Eline bu
    belgeyi geçirmişti ya, artık kimse Paris "kuşatma"sını yaşamış olduğundan
    kuşkulanamazdı. O denli kuşkucu arkadaşları vardı ki!..
</div>
<div>
    <br/>
</div>
<div>
    Kadıncağızı duygulandırmak için izlenimlerini anlattı. Güpegündüz,
    bulvarda, Madeleine'in demir parmaklıklarının yanında bir koyun sürüsü
    görmüştü. Birçok sokaklarda adımları ölü bir kentteymiş gibi yankılanmıştı.
    Yollarda ondan başka kimsecikler yoktu; kaldırımlarda terk edilmiş
    kedilerle köpekler dolaşıyordu.
</div>
<div>
    <br/>
</div>
<div>
    Askerlere ilişkin anıları onu zafer solukları gibi ateşlendiriyordu.
</div>
<div>
    <br/>
</div>
<div>
    — Faslıların geçişini gördüm... Otomobile binmiş zuhafları gördüm.
</div>
<div>
    <br/>
</div>
<div>
    Julio'nun Bordeaux'ya hareket ettiği gece, o tan ağarana dek avare
    dolaşmış, Paris'in ortasındaki bulvarları izlemişti, Belfort aslanından ta
    Doğu Garı'na değin. Yirmi yedi bin asker, bütün sefer donanımlarıyla,
    Fas'tan gelip Marsilya limanına inmişler, yolun bir bölümünü trenle,
    kalanını yürüyerek geçip Paris'e varmışlardı. Başlayan büyük çarpışmaya
    katılmaya gelmişlerdi. Avrupalı ve Faslılardan oluşan taburlardı. Öncüleri
    Orleans Kapısı'ndan girdiklerinde
</div>
<div>
</div>
<div>
    <br/>
</div>
<div>
    uygun adım tutturmuşlar, öylece Paris'in yarısını geçip trenlerin beklediği
    Doğu Garı'na ulaşmışlardı.
</div>
<div>
    <br/>
</div>
<div>
    Paris sakinleri tiyatrovari üniformalarıyla sinirli, çevik atlarına binmiş
    süvari taburları görmüşlerdi; kara yüzlü, kırmızı kepli Senegal
    nişancıları; sömürge topçuları; Afrika avcıları gelmişti. Meslekten
    savaşçılardı, barış zamanlarında sömürgelerde çarpışarak yaşayan askerler;
    enerjik profiller, tunçlaşmış çehreler, şahin bakışları. O upuzun geçit
    saatlerce caddelerde hareketsiz kalıyor, önden giden kuvvetlerin trenlere
    yerleşmelerini bekliyordu... Argensola da hareketsiz duran bu silahlı insan
    kitlesini bulvarlardan Orleans Kapısı'na değin izlemişti, subaylarla
    gevezelik etmiş, Afrikalı savaşçıların safça bağrışmalarını dinlemişti:
    Paris'i ömürlerinde görmemişlerdi ve şimdi meraksızca içinden geçip
    gidiyorlar, "Düşman nerede?" diye soruyorlardı.
</div>
<div>
    <br/>
</div>
<div>
    Von Kluck'a Ourcq kıyısında saldırmak için tam zamanında gelmişlerdi; onu
    çembere alınma tehlikesi karşısında geri çekilmeye zorlamışlardı.
</div>
<div>
    <br/>
</div>
<div>
    Argensola'nın anlatmadığı bir şey vardı: O kolordunun bir ucundan bir ucuna
    yaptığı gece gezintisi boyunca yanında şimdi içeride duran sevimli kişiyle
    başka iki kız arkadaşı bulunuyordu; heyecan dolu, cömert bir gruptular,
    kadınlar tunç yüzlü askerlere çiçekler ve öpücükler dağıtıyorlar,
    şaşkınlıkla bembeyaz dişlerini göstermelerine gülüyorlardı.
</div>
<div>
    <br/>
</div>
<div>
    Başka bir gün savaşın en olağanüstü gösterilerinden biriyle karşılaşmıştı.
    Bütün kiralık otomobillere, iki bin kadar araca zuhaf taburları
    bindirilmişti; her arabaya sekiz asker doluşmuş, havaya dikilmiş tüfekler
    ve kırmızı keplerle son hızla yola düşmüşlerdi. Bulvarlarda pek renkli bir
    alay
</div>
<div>
</div>
<div>
    oluşturmuşlardı; bir tür sonu gelmeyen düğün alayı. Askerler otomobillerden
    hemen çarpışmanın kıyısında iniyorlar, daha arabadan atlarken ateş
    açıyorlardı. Çarpışmanın en acil anında, zafer henüz ortadayken ve en
    önemsiz bir kuvvet bile kesin sonuca ulaştırabilecekken, Gallieni eli tüfek
    tutan kim varsa toplayıp düşmanın sağ kanadının ucuna yollamıştı. Askerlik
    bürolarının yazmanları, hademeler, polisler, jandarmalar, hepsi rengârenk
    bir kitle oluşturarak son atılışa destek vermeye gitmişlerdi.
</div>
<div>
    <br/>
</div>
<div>
    Ve pazar akşamı, o üç "kuşatma" arkadaşıyla birlikte, binlerce Parislinin
    arasında Boulogne Ormanı'nda güneşlenirken, gazetelerin ikinci
    baskılarından kentin yanı başında olup biten ve uzaklaşmakta olan
    çarpışmanın büyük bir meydan savaşı, bir zafer olduğunu öğrenmişti.
</div>
<div>
    <br/>
</div>
<div>
    — Çok şey gördüm, Madam Desnoyers... Büyük şeyler anlatabilirim.
</div>
<div>
    <br/>
</div>
<div>
    Dona Luisa da onaylıyordu: Evet, doğrusu Argensola çok şey görmüştü...
    Vedalaşırken ona destek önerdi. Oğlunun arkadaşıydı ve isteklerine
    alışkındı. Zaman değişmişti artık: Don Marcelo şimdi sınırsız bir
    cömertlikteydi... Ama bohem Argensola efendice bir hareketle onu durdurdu:
    Bolluk içinde yaşıyordu. Julio onu malına idareci olarak atamıştı.
    Amerika'daki ciroyu banka yatırılmış bir meblâğ olarak kabul etmişti,
    moratoryum kararnameleri uyarınca belli bir yüzdeyi çekebiliyorlardı.
    Arkadaşı evin bakımı için paraya gereksinimi olduğunda bir çek göndermeyi
    hiç ihmal etmiyordu. Ömründe hiç bu kadar rahat yaşadığı olmamıştı. Savaşın
    iyi yanları da vardı aslında... Ama güzel alışkanlıkları
</div>
<div>
</div>
<div>
    kaybetmemek için bir kez daha servis merdiveninden çıkıp bir sepet dolusu
    şarap şişesi alacağını belirtti...
</div>
<div>
    <br/>
</div>
<div>
    Kız kardeşinin gidişinden sonra Dona Luisa kiliseye artık yalnız başına
    yönelir olmuştu, ta ki bir gün kendisine beklenmedik bir arkadaş çıktı.
</div>
<div>
    <br/>
</div>
<div>
    — Anne, ben de sizinle geliyorum...
</div>
<div>
    <br/>
</div>
<div>
    Chichì'ydi bu, apansızın iman ateşiyle yanmaya başlamıştı.
</div>
<div>
    <br/>
</div>
<div>
    Artık gürültülü ve erkeksi neşesiyle evi şenlendirmez olmuştu; artık hayali
    bıçaklarla düşmanlarını tehdit etmiyordu. Rengi solmuştu, hüzünlenmişti,
    gözlerini mor halkalar çevreliyordu. Alnının bir yanına ağır, yepyeni
    düşünceler yığılmış gibi başını bir tarafa eğiyordu.
</div>
<div>
    <br/>
</div>
<div>
    Dona Luisa kilisede onu kıskanç bir küçümsemeyle gözlüyordu. Gözleri
    kendisininkiler gibi yaşlıydı; kendisi gibi yüreğinden koparak dua
    ediyordu... ama ağabeyi için olmadığı kesindi. Anılarında Julio ikinci
    plana itilmişti. Tehlikede olan bir başka erkek dolduruyordu düşüncelerini.
</div>
<div>
    <br/>
</div>
<div>
    Lacour'ların en küçüğü artık rütbesiz asker olmadığı gibi Paris'te de
    değildi.
</div>
<div>
    <br/>
</div>
<div>
    Biarritz'e vardıklarında, Chichì "şeker asker"inin yiğitliklerini kaygıyla
    dinlemişti. Heyecandan yüreği çarpıntılar içinde, onun hangi tehlikelere
    göğüs germiş olduğunu bilmek istemişti, "levazım hizmeti"ndeki delikanlı da
    ona birlikler Paris yakınlarında çarpışırlarken, dış mahallelerden topçu
    ateşi duyulurken büroda çektiği tedirginliği anlatmıştı. Babası onu
    Bordeaux'ya götürmek
</div>
<div>
</div>
<div>
    istemişti, ama son dakikadaki idari aksaklıklar yüzünden başkentte
    kalmıştı.
</div>
<div>
    <br/>
</div>
<div>
    Ama daha fazla bir şey yapmıştı. Zorlu çabalar gösterildiği gün, bölge
    komutanı eli silah tutan tüm erkekleri otomobillere bindirip yolladığında,
    hiç çağrılmadan bir tüfek kapmış, bürosundaki diğer arkadaşlarıyla birlikte
    bir araca atlamıştı. Dumandan, ateşe verilmiş evlerden, ölülerden ve
    yaralılardan başka şey görmemişti. Görüş alanından bir grup tutsak
    uhlan'dan[36] başka Alman geçmemişti. Birkaç saat bir yolun kenarına
    uzanmış olarak ateş etmişti... Hepsi o kadar.
</div>
<div>
    <br/>
</div>
<div>
    O an için Chichì'ye bu yetmişti. Çarpışmaya topu topu birkaç saat de
    katılmış olsa, bir Marne kahramanının nişanlısı olmakla gurur duymuştu. Gel
    gelelim günler geçtikçe suratı asılmaya başlamıştı.
</div>
<div>
    <br/>
</div>
<div>
    Rütbesiz asker olan René ile sokağa çıkmaktan rahatsız oluyordu, üstelik
    levazım hizmetindeydi... Cephede çarpışmakta olan erkeklerinin anısıyla
    ateşlenmiş ya da onlardan birinin ölümünden ötürü yas giysilerine bürünmüş
    kasaba kadınları saygısızlığı saldırganlığa vardırıyorlardı. O cumhuriyetçi
    prensin inceliği ve zarafeti onları sinirlendiriyordu adeta. Birkaç kez
    aralarından geçtiklerinde, genç kız "savaştan kaytaranlar"a karşı ağır
    sözler edildiğini duydu.
</div>
<div>
    <br/>
</div>
<div>
    Ağabeyinin Fransız olmadığı halde cepheye gitmiş olması gözünde Lacour'un
    konumunu büsbütün kabul edilmez hale sokuyordu. Nişanlısı bir
    "kaytarıcı"ydı. Kız arkadaşları nasıl da güleceklerdi!..
</div>
<div>
</div>
<div>
    Senatörün oğlu hiç kuşkusuz onun düşüncelerini sezdi, bu nedenle yüzündeki
    rahat gülümseme soldu. Üç gün boyunca Desnoyers'lerin evine ayak atmadı.
    Hepsi bürodaki işler yüzünden gelemediğini sandılar.
</div>
<div>
    <br/>
</div>
<div>
    Ve bir sabah, Chichì bakır tenli nedimelerinden biriyle Bois de Boulogne
    Bulvarı'na yönelmişti ki, karşıdan bir askerin geldiğini gördü.
</div>
<div>
    <br/>
</div>
<div>
    Gıcır gıcır, yeni gri-mavi renkte bir üniforma giymişti, Fransız ordusunun
    seçtiği "ufuk" renginde. Kepinin bağı sırmalıydı, kollarında da bir ufak
    sırmalı dörtgen vardı. Gülümseyişinden, ellerini uzatışından, güvenle
    kendisine doğru ilerleyişinden tanıdı onu. René subay olmuştu!.. Nişanlısı
    asteğmendi!
</div>
<div>
    <br/>
</div>
<div>
    — Evet, dayanamaz olmuştum... Fazlasıyla laf işittim.
</div>
<div>
    <br/>
</div>
<div>
    Babasına duyurmadan, ahbaplarını kullanarak birkaç günde bu değişimi
    başarmıştı. Ecole Centrale öğrencisi niteliğiyle ihtiyat topçu asteğmeni
    olabiliyordu ve cepheye gönderilmek istemişti. Levazım hizmeti bitmişti!..
    İki güne kalmayacak, savaşa katılacaktı.
</div>
<div>
    <br/>
</div>
<div>
    — Sen bunu yaptın ha! –diye haykırdı Chichì–. Sen bunu yaptın ha!..
</div>
<div>
    <br/>
</div>
<div>
    Benzi atmış, bakıyordu ona, gözleri koskocaman açılmıştı, hayranlıktan onu
    neredeyse yiyecekti bu gözler.
</div>
<div>
    <br/>
</div>
<div>
    — Gel buraya, zavallım... Gel buraya, tatlı askerim benim...
</div>
<div>
    <br/>
</div>
<div>
    Sana bir borcum var.
</div>
<div>
</div>
<div>
    Ve nedimesine sırtını döndü, nişanlısına hemen önlerindeki köşeyi döndürdü.
    Orada da durum farksızdı; yan sokak da bulvar kadar kalabalıktı. Ama
    meraklılar Chichì'nin umurunda bile değildi!.. Kollarını coşkuyla onun
    boynuna doladı, nişanlısının dışında hiçbir şey görmüyor, duymuyordu.
</div>
<div>
    <br/>
</div>
<div>
    — Al... al sana.
</div>
<div>
    <br/>
</div>
<div>
    Yüzüne şapur şupur iki şiddetli, saldırgan öpücük kondurdu.
</div>
<div>
    <br/>
</div>
<div>
    Ardından birden bacakları titredi, bayılacak gibi oldu, mendilini gözlerine
    götürdü, umutsuz bir ağlamadır tutturdu.
</div>
<div>
</div>
<div>
    II
</div>
<div>
</div>
<div>
    <br/>
</div>
<div>
    Stüdyoda
</div>
<div>
    <br/>
</div>
<div>
    <br/>
</div>
<div>
    Bir akşam kapıyı açtığında, Argensola oracıkta hareketsiz kalakaldı,
    ayakları şaşkınlıktan yere çivilenmişti sanki.
</div>
<div>
    <br/>
</div>
<div>
    Yaşlı bir adam nazik bir gülümsemeyle onu selamlıyordu.
</div>
<div>
    <br/>
</div>
<div>
    — Ben Julio'nun babasıyım.
</div>
<div>
    <br/>
</div>
<div>
    Ve bulunduğu yeri gayet iyi bilen birinin rahatlığıyla ilerledi.
</div>
<div>
    <br/>
</div>
<div>
    Bereket ressam yalnızdı da zevkli bir arkadaşlığın izlerini gizleyebilmek
    için oradan oraya koşuşturmak zorunda kalmadı.
</div>
<div>
    <br/>
</div>
<div>
    Heyecanının yatışması için bir süre geçmesi gerekti. Don Marcelo ve
    huysuzluğu konusunda o kadar çok şey dinlemişti ki, apansızın stüdyoya
    çıkagelmesi onu pek tedirgin etmişti... Bu korkunç beyefendi ne istiyordu
    acaba?
</div>
<div>
    <br/>
</div>
<div>
    Fark ettirmeden onu incelediğinde yeniden rahatladı. Adam savaşın
    başlangıcından beri çok ihtiyarlamıştı. Artık insanları kendinden
    uzaklaştırmak istiyormuş gibi inatçı ve sinirli görünmüyordu. Gözleri
    çocuksu bir neşeyle pırıldıyor, elleri hafifçe titriyordu, sırtı
    kamburlaşmıştı. Ona sokakta rastladıkça hep kaçan ve evinin servis
    merdivenini tırmanırken ödü patlayan Argensola şimdi birdenbire güven
    duydu. Kendisine ahbapça gülümsüyor, ziyaretini haklı göstermek için
    özürler sıralıyordu.
</div>
<div>
    <br/>
</div>
<div>
    Oğlunun yaşadığı yeri görmek istemişti. Zavallı ihtiyar!.. Tıpkı
    yalnızlığını avutmak için sevdiğinin gittiği yerlerde
</div>
<div>
</div>
<div>
    dolaşan bir âşığın duygularıyla sürüklenmişti oraya. Julio'nun mektupları
    yetmiyordu ona; eski evini görmek, ortasında yaşadığı tüm eşyalara
    dokunmak, aynı havayı solumak, can dostu olan o delikanlıyla konuşmak
    gereksinimini duyuyordu.
</div>
<div>
    <br/>
</div>
<div>
    Ressama öylesine babacan bakıyordu ki... "Şu Argensola ilginç bir
    delikanlı." Bunu düşünürken onu hiç tanımadan, yalnızca oğluna hovardalık
    yaşamında eşlik ediyor diye nice kez "rezil" dediğini anımsamadı.
</div>
<div>
    <br/>
</div>
<div>
    Desnoyers'in bakışları keyifle stüdyoda gezindi. Halıları, mobilyaları,
    eski sahibinden kalmış olan tüm öteberiyi tanıyordu. Hayatında pek çok şey
    satın aldığı halde, hepsini kolayca anımsardı. Gözleri şimdi kendisinin
    olmayanı, orada bulunmayan oğlunu hatırlatacak bir şeyler araştırıyordu.
    Şöyle bir çiziktirilmiş tablolara, köşe bucağı dolduran bitmemiş eskizlere
    takıldı.
</div>
<div>
    <br/>
</div>
<div>
    Hepsi Julio'nun muydu?.. Tuvallerin birçoğu aslında Argensola'nındı; ama o,
    yaşlı adamın heyecanından etkilenerek bir cömertlik örneği gösterdi. Evet,
    hepsi Julio'nundu... Ve baba resimleri bir bir dolaştı, en şekilsiz
    eskizlerin önünde hayranlıkla duraladı, o kargaşada dehanın düzensiz
    esinlerini sezinler gibiydi.
</div>
<div>
    <br/>
</div>
<div>
    — Yeteneği var, değil mi? –diye sordu, lehte bir söz duymak için
    yalvararak–. Onun hep zeki olduğunu düşünmüşümdür... Biraz haylaz, ama huy
    zamanla değişir...
</div>
<div>
    <br/>
</div>
<div>
    Şimdi başka bir insan oldu artık.
</div>
<div>
    <br/>
</div>
<div>
    Ve İspanyolun coşkuya hazır lafazanlığının tüm şamatasıyla orada bulunmayan
    kişiyi göklere çıkardığını işitince
</div>
<div>
</div>
<div>
    neredeyse ağlayacaktı: Julio vakti saati gelince dünyanın parmağını ağzında
    bırakacak bir büyük sanatçıydı.
</div>
<div>
    <br/>
</div>
<div>
    Ruhların ressamı da sonunda kendini bu baba kadar duygulanmış hissetti. Bu
    yaşlı adama biraz da pişmanlık içinde hayran bakıyordu. Eskiden aleyhinde
    neler söylemiş olduğunu anımsamak istemiyordu. Meğer ne büyük bir haksızlık
    etmişti!..
</div>
<div>
    <br/>
</div>
<div>
    Don Marcelo bir dostuymuş gibi ellerine sarılıyordu onun. Oğlunun dostları
    onun da dostlarıydı. Gençlerin nasıl yaşadıklarını bilmez değildi o. Eğer
    günün birinde sıkıntıya düşecek olursa, resim yapmayı sürdürmek için bir
    gelire gereksinim duyarsa, işte kendisi oradaydı, memnuniyetle destek
    verirdi. Başlangıç olarak, hemen o akşam onu evine yemeğe bekliyordu, her
    akşam gitmek isterse daha da memnun olurdu. Aile arasında, kendi halinde
    bir yemek olacaktı; savaş alışkanlıkları değiştirmişti; ama bir yuva
    sıcaklığında bulunur, kendisini baba evinde gibi duyardı. Ressama kendini
    daha çok sevdirmek için İspanya'dan bile dem vurdu. Oraya ancak bir kez,
    kısa bir ziyaret yapmıştı; ama savaş bitsin, baştan aşağı dolaşmayı
    istiyordu. Kayınpederi İspanyoldu, karısında İspanyol kanı vardı, evde aile
    arasında konuştukları dil İspanyolcaydı. Ah İspanya, geçmişi soylu,
    karakteri mağrur ülke!..
</div>
<div>
    <br/>
</div>
<div>
    Başka bir milletten olsa yaşlı adamın onu da yine göklere çıkaracağından
    kuşkulandı Argensola. Bu sevgi orada bulunmayan oğluna olan sevgisinin
    yansımasından başka bir şey değildi, ama yine de şükran duyuyordu. Böylece,
    vedalaşırlarken az kalsın Don Marcelo'yu kucaklayacak oldu!
</div>
<div>
</div>
<div>
    <br/>
</div>
<div>
    O akşamdan sonra yaşlı adam sık sık stüdyoyu ziyarete geldi. Ressam hanım
    arkadaşlarına öğle yemeğinden sonra güzel bir gezintiye çıkmalarını, Pompe
    Sokağı'na iyice gece bastırmadan damlamamalarını tembihlemek zorunda kaldı.
    Yine de kimi kez Don Marcelo beklenmedik biçimde sabahın köründe
    çıkageliyor, o da oradan oraya koşuşturup atölye erdemli bir çalışma mekânı
    havasını korusun diye şunu bunu örtmek ya da kaldırmak zorunda kalıyordu.
</div>
<div>
    <br/>
</div>
<div>
    — Gençlik... gençlik! –diye mırıldanıyordu yaşlı adam hoşgörüyle
    gülümseyerek.
</div>
<div>
    <br/>
</div>
<div>
    Ve yaşının vakarını hatırlayarak kendini zor tutuyordu, az kalsın
    Argensola'ya iç odalarda varlıklarını sezinlediği kaçakları kendisine
    tanıştırmasını isteyecekti. Belki oğlunun da arkadaşları olmuşlardı,
    geçmişinin parçasıydılar, bu kadarı onları ilginç kılan birtakım yüce
    nitelikleri bulunduğunu varsayması için yeterliydi.
</div>
<div>
    <br/>
</div>
<div>
    Bu sürprizler, yol açtıkları kaç göç nedeniyle, sonunda ressamın yeni
    ahbabından dolayı birazcık yakınmasına neden oldu. Ayrıca yaşlı adamın
    durmadan kendisini yemeğe çağırması da onu rahatsız ediyordu.
    Desnoyers'lerin sofrası çok iyiydi, ama ona fazla sıkıcı geliyordu. Anne
    ile babanın tek bildiği şey oğullarından söz etmekti. Chichì ağabeyinin
    arkadaşına neredeyse hiç yüz vermiyordu. Aklı fikri savaştaydı; postanın
    işleyişinden tedirgindi, Asteğmen Lacour'dan mektup almadan birkaç gün
    geçti miydi hükümeti eleştirmeye başlıyordu.
</div>
<div>
    <br/>
</div>
<div>
    Argensola türlü özürler bularak Victor Hugo Bulvarı'na yemeğe gitmekten
    kaçındı. Peşinde kadınlarla ucuz lokantalara gitmekten daha çok
    hoşlanıyordu. Yaşlı adam
</div>
<div>
</div>
<div>
    <br/>
</div>
<div>
    onun reddini kaderine boyun eğen bir âşık havasıyla kabulleniyordu.
</div>
<div>
    <br/>
</div>
<div>
    — Bugün de mi olmaz?..
</div>
<div>
    <br/>
</div>
<div>
    Ve onun gelmeyişinin acısını çıkarmak için, ertesi gün stüdyoya çok daha
    erkenden gidiyordu.
</div>
<div>
    <br/>
</div>
<div>
    Hâlâ Julio'nun bedeninin izini saklıyora benzeyen divanda oturmak, onun
    fırçasının vurduğu renklerle kaplı tuvalleri seyretmek, manastırları
    andıran derin bir sessizlikte tatlı tatlı mırıldanan sobanın sıcak okşayışı
    onun için nefis bir zevk oluyordu. Tekdüze, savaştan ötürü hüzünlenmiş
    Paris'in ortasında hoş bir sığınaktı orası, herkes kendi derdine düşmüş
    olduğundan Don Marcelo dostlarından uzak kalmıştı.
</div>
<div>
    <br/>
</div>
<div>
    Geçmişteki zevkleri gözünden düşmüştü. Hotel Drouot artık çekici
    gelmiyordu. O sıralar Fransa'da oturan Almanların hükümetin el koyduğu
    eşyaları açık artırmayla satılıyordu. Villeblanche şatosundan zorla
    çıkarılıp Berlin yolunu tutan eşyaların karşılığı gibiydi. Müzayedeciler
    açık artırmalara pek az kişinin katıldığını söylüyorlardı, ama onu
    etkileyemiyorlardı. O olağanüstü fırsatlara heves duymuyordu. Ne için yeni
    alımlara girişsindi?.. Onca işe yaramaz nesne ne içindi? Milyonlarca
    insanın kuru toprağın üstünde yattığını düşündükçe keşiş hayatı sürmek
    geçiyordu içinden. Victor Hugo Bulvarı'ndaki evinin görkemli tantanasından
    nefret eder olmuştu. Şatonun yıkılışını hatırladıkça yüreği sızlamıyordu.
    Tanıdıkları onu eskiden olduğu gibi durmadan bir şeyler satın almaya
    sürüklemek istediğinde karşı konulmaz bir tembellik kaplıyordu her yanını.
    Yok, o oracıkta daha rahattı... Oracık dediği de hep Julio'nun stüdyosuydu.
</div>
<div>
</div>
<div>
    Argensola, Don Marcelo'nun yanında resim yapıyordu. Yaşlı adamın boş
    gezenlerden nefret ettiğini biliyordu, eyleme yönelten bu iradenin
    kendisine de bulaştığı duyumsamış, birkaç yapıta birden el atmıştı.
    Desnoyers fırça darbelerini ilgiyle izliyor, ruhların ressamının verdiği
    tüm açıklamaları kabulleniyordu. Kendisi aslında eski ressamlardan yanaydı;
    müzayedelerden yalnız ölmüş ressamların tablolarını satın almıştı; ama
    Julio'nun da arkadaşı gibi düşündüğünü bilmek, delikanlının tüm kuramlarını
    alçakgönüllülükle benimsemesi için yetiyordu.
</div>
<div>
    <br/>
</div>
<div>
    Sanatçının çalışma humması kısa sürüyordu. Birkaç dakika sonra yanına
    divana oturup yaşlı adamla çene çalmayı yeğliyordu.
</div>
<div>
    <br/>
</div>
<div>
    Gevezeliğin baş konusu aralarında bulunmayan kişiydi. Karşılıklı almış
    oldukları mektuplardan parçaları yineliyorlar, geçmişten konuşuyorlardı;
    ama saygılı bir dille. Ressam, Julio'nun savaştan önceki yaşantısını
    tümüyle sanat kaygılarına adanmış bir hayat olarak anlatıyordu. Baba bu
    sözlerin gerçeği tam yansıtmadığının bilincindeydi, yine de yalanları büyük
    bir dostluk gösterisi olarak minnetle benimsiyordu. Argensola iyi, saygılı
    bir arkadaştı; en öfkeli sözleri sarf ettiğinde bile, Madam Laurier'e hiç
    mi hiç değinmemişti. O günlerde yaşlı adam bu kadının anısıyla tedirgindi.
    Ona sokakta rastlamıştı, kocasının koluna girmişti, adamın yaraları tedavi
    olmuştu. Ünlü senatör Lacour, karı-kocanın barışmış olmalarından memnundu.
    Mühendis yalnızca bir gözünü yitirmişti. Şimdi hükümetin obüs üretimi için
    el koymuş olduğu fabrikasının başındaydı. Yüzbaşı rütbesini almıştı ve
    göğsünde iki madalyası vardı. Bu beklenmedik barışmanın nasıl olduğunu
    senatör bilmiyordu
</div>
<div>
</div>
<div>
    <br/>
</div>
<div>
    elbette. Günün birinde onların eve birlikte geldiklerini görmüştü,
    birbirlerine sevecenlikle bakıyorlardı, geçmişi hepten unutmuşlardı.
</div>
<div>
    <br/>
</div>
<div>
    — Savaştan önce olup bitenleri kim hatırlıyor ki? –demişti adam–. Onlar da,
    dostları da boşanma hikâyesini hatırlamaz olmuşlar. Hepimiz yeni bir hayat
    yaşamaktayız... ben öyle sanıyorum ki, ikisi şimdi eskiden olduğundan daha
    bile mutlular.
</div>
<div>
    <br/>
</div>
<div>
    Desnoyers de onları gördüğünde bu mutluluğu sezinlemişti. Bir yıl önce
    oğlunun Laurier ile olan tutumuna haytalıkların en beteri diye lanetler
    yağdıran bu katı ahlakçı adam, Margarita'yı kocasına sokulmuş, sevgi dolu
    bir ilgiyle konuşur gördüğünde biraz bozulmuştu. Bu evlilik mutluluğu
    kendisine bir nankörlük gibi gelmişti. Julio'nun yaşamını o denli etkilemiş
    olan bir kadın!.. Aşklar böyle unutulur muydu hiç?..
</div>
<div>
    <br/>
</div>
<div>
    İkisi de birbirlerini hiç tanımaz gibi yaparak geçip gitmişlerdi. Belki de
    yüzbaşı Laurier doğru dürüst göremiyor olabilirdi, ama kadın ona saf
    gözlerle bakmış, sonra selamlaşmamak için hızla bakışlarını başka yana
    çevirmişti...
</div>
<div>
    <br/>
</div>
<div>
    Yaşlı adam bu umursamazlığa üzüldü, kendisi için değil, oğlu için. Zavallı
    Julio!.. Tam bir zihinsel ahlaksızlığa düşmüş olan bu kaskatı beyefendi, o
    unutkanlıktan sanki bir canavarlıkmış gibi yakınıyordu.
</div>
<div>
    <br/>
</div>
<div>
    Stüdyoda geçen akşamların bir başka sohbet konusu da savaştı. Argensola
    çarpışmalar başladığı zamanlardaki gibi cepleri basılı kâğıtlarla dolu
    dolaşmıyordu artık. İnsanların ordudan olağanüstü, mucizevi başarılar
    bekledikleri ilk anların heyecanının yerini huzurlu bir sükûnet almıştı.
    Bütün
</div>
<div>
</div>
<div>
    gazeteler aynı şeyi yazıyorlardı. Resmi bülteni okumak yetiyordu; bu
    belgeyi beklerken de sabırsızlığa gerek yoktu, insan aşağı yukarı bir gün
    öncekinin aynını söyleyeceğini tahmin edebiliyordu.
</div>
<div>
    <br/>
</div>
<div>
    Boş umutları ve iyimserlikleriyle ilk ayların humması ona şimdi hayal gibi
    geliyordu. Savaşa gitmemiş olanlar yavaş yavaş her zamanki işlerine geri
    dönmüşlerdi. Yaşantı her zamanki temposuna yeniden kavuşmaktaydı. "Yaşamak
    zorundayız," diyordu insanlar. Hayatı sürdürmek gereği de anlık
    ihtiyaçlarıyla kafaları dolduruveriyordu. Orduda silah başında yakınları
    olanların aklı onlardaydı, ama günlük işleri hatıranın şiddetini
    yumuşatıyor, sevdiklerinin yokluğu olağanüstü olmaktan çıkıp normal bir
    şeye dönüşüyordu. Başlangıçta savaş uykuları kaçırıyor, yemeği insanın
    boğazında düğümlüyor, zevki burnundan getiriyor, her şeye ölümcül bir
    solgunluk veriyordu. Herkes aynı şeyden söz ediyordu. Şimdiyse bir bir
    tiyatrolar açılmaya başlamıştı, ortalıkta para dolaşıyordu, insanlar
    gülüyorlar, büyük felaketten konuşuyorlardı konuşmasına, ama yalnız belli
    zamanlarda, uzayacak, çok uzayacak bir şey, kaçınılmaz bir yazgı olduğundan
    ötürü büyük bir sabır gerektiren bir şey gibi.
</div>
<div>
    <br/>
</div>
<div>
    — İnsanoğlu felakete çabuk alışıyor –diyordu Argensola–, yeter ki felaket
    uzun süreli olsun... Bizim kuvvetimiz de bu; bu sayede yaşıyoruz.
</div>
<div>
    <br/>
</div>
<div>
    Don Marcelo, bu kadere rıza halini kabullenmiyordu. Savaş herkesin
    düşündüğünden daha kısa sürecekti. Coşkusu ona yakın bir tarih biçtirmişti:
    Üç ay, gelecek bahara. Barış baharda yapılmazsa, yazın yapılacaktı.
</div>
<div>
</div>
<div>
    Bu sohbetlere yeni bir konuşmacı daha katıldı. Desnoyers, Argensola'nın söz
    ettiği Rus komşuyla tanıştı. Bu garip kişi de Julio'yla ilişkiliydi, bu da
    Tchernoff'a karşı büyük bir ilgi duymasına neden oldu.
</div>
<div>
    <br/>
</div>
<div>
    Normal bir zamanda olsa ondan uzak dururdu. Milyoner düzen adamıydı. Kendi
    servetlerini kendileri yaratmış olan ve ne denli aşağıdan başlamış
    olduklarını unutmayan tüm zenginlerin içgüdüsüyle, devrimcilerden nefret
    ederdi. Tchernoff'un sosyalizmiyle milliyetinin kafasında bir dizi dehşet
    verici görüntüyü canlandırması kaçınılmazdı: Bombalar, bıçaklamalar, haklı
    idamlar, Sibirya'ya sürgünler. Yo, hayır, tavsiyeye şayan bir ahbap
    değildi... Ne var ki şimdi Don Marcelo'nun başkalarının fikirlerini
    değerlendirişi büyük bir değişim geçirmekteydi. Öyle şeyler görmüştü ki!..
    İstila sırasındaki dehşet verici olaylar, Alman komutanların her şeyi
    çiğneyişleri, denizaltıların savunmasız yolcularla dolu gemileri gözlerini
    kırpmadan denizin dibine gömmeleri, iki bin metre yükseklikten savunmasız
    kentlerin üstüne bomba yağdırarak kadınlarla çocukları katleden havacıların
    marifetleri daha birkaç yıl önce öfkelendiği devrimci terör suikastlarını
    önemsiz olaylar gibi hatırlatıyordu.
</div>
<div>
    <br/>
</div>
<div>
    — Düşünüyorum da –diyordu– birisi kalkıp önemli bir kişiye bir bomba attı
    diye dünyanın sonu gelecek sanıyorduk!
</div>
<div>
    <br/>
</div>
<div>
    O fanatiklerin işledikleri cinayetleri gözünde hafifleten bir nitelikleri
    vardı. Kendi eylemlerinin kurbanı olarak ölüyorlar ya da cezalarının ne
    olacağını bile bile teslim oluyorlardı. Kendilerine bir çıkış yolu
    aramaksızın varlıklarını feda ediyorlardı; cezasız kalmalarını sağlayacak
    ihtiyat önlemlerini
</div>
<div>
</div>
<div>
    alıp da kendilerini kurtardıkları enderdi. Oysa savaş teröristleri!..
</div>
<div>
    <br/>
</div>
<div>
    Buyurgan karakterinin şiddetiyle, yaşlı adam değerleri hepten altüst
    ediyordu.
</div>
<div>
    <br/>
</div>
<div>
    — Asıl anarşistler şimdi tepedeler –diyordu alaycı bir gülüşle–. Daha önce
    bizi korkutanların hepsi bahtsız kişilerdi... Çağımızdakiler bir saniyede
    öbürlerinin otuz yılda öldürdüğünden fazlasını katlediyorlar.
</div>
<div>
    <br/>
</div>
<div>
    Tchernoff'un yumuşaklığı, özgün fikirleri, hiç hazırlık yapmadan düşünceden
    söze atlamaya alışkın düşünür tutarsızlıkları, giderek Don Marcelo'nun
    gönlünü çeldi. Tüm kuşkularını ona danışır oldu. Hayranlığı, Argensola'nın
    zaman zaman komşusuna ikram ettiği şişelerin nereden geldiğine bakmamasına
    neden oldu. Kendisinin oğluyla kavgalı yaşadığı zamanların o anılarını
    Tchernoff'un tüketmesini zevkle kabullendi.
</div>
<div>
    <br/>
</div>
<div>
    Victor Hugo Bulvarı'ndan gelen şarabı tattıktan sonra, Rus hayallerle dolu
    bir gevezeliktir tutturuyordu, tıpkı mahşerin dört atlısının hayali
    koşusunu gördüğü geceki gibi.
</div>
<div>
    <br/>
</div>
<div>
    Desnoyers'in en hayran olduğu yanı, her şeyi görüntülerle somutlaştırarak
    sunmaktaki becerisiydi. Marne Çarpışması, onu izleyen çatışmalar ve iki
    ordunun deniz kıyısına doğru koşuları onun gözünde açıklanması kolay
    olaylardı... Eğer Fransızlar Marne'daki zaferlerinden sonra yorgun düşmüş
    olmasalardı!..
</div>
<div>
    <br/>
</div>
<div>
    — ... Ama insanların gücünün bir sınırı vardır –diye sürdürüyordu
    Tchernoff– ve Fransız insanı da, tüm coşkusuna
</div>
<div>
</div>
<div>
    karşın, başkaları gibi insandır. İlkin Belçika yanından gelen istilaya
    göğüs germek için doğudan kuzeye doğru son hızla ilerleyiş, ardından
    çarpışmalar, derken çembere düşmemek için alelacele geri çekiliş, sonunda
    yedi gün süren bir çarpışma; tüm bunlar yalnız ve yalnız üç haftaya
    sığmıştı...
</div>
<div>
    <br/>
</div>
<div>
    zaferi kazandıkları anda galiplerin bacakları onları daha ileriye
    taşıyamadı ve süvari kuvvetlerinde kaçanları izleyecek hal kalmamıştı.
    Hayvanlar insanlardan daha da yorgundular. Pek şiddetle kovalanmadıklarını
    gören ve yine yorgunluktan dökülen Almanlar oldukları yere uzanmışlar ve
    toprağı kazarak kendilerine bir sığınak yapmışlardı. Fransızlar da boylu
    boyunca uzanmışlar, kazandıkları toprağı kaybetmemek için yeri
    kazmışlardı... İşte siper savaşı böyle başlamıştı.
</div>
<div>
    <br/>
</div>
<div>
    Derken her siper hattı, düşman hattını sarma amacıyla, kuzeybatıya doğru
    ilerlemiş, böyle uzaya uzaya iki tarafın da denize doğru koşusu başlamış,
    tarihte görülmüş en büyük savaş cephesi oluşturulmuştu.
</div>
<div>
    <br/>
</div>
<div>
    Don Marcelo, coşkulu iyimserliğiyle, savaşın gelecek baharda... daha
    olmazsa dört ay daha süre vererek, yaza biteceğini söyledikçe, Rus başını
    hayır diye sallıyordu.
</div>
<div>
    <br/>
</div>
<div>
    — Bu iş uzayacak... çok uzayacak. Yeni bir savaş bu, gerçek modern savaş.
    Almanlar 1870'ten beri hiçbir şey gözlemlememiş gibi, çarpışmaları eski
    usul başlattılar; düz toprağın üstünde, sarma hareketlerine dayalı bir
    savaş, Napolyon'a öykünen bir Moltke'nin yapacağı gibi. Çarçabuk halletmeyi
    istiyorlardı ve nasıl olsa zaferden emindiler. Niçin yeni yöntemlere
    başvursunlardı ki?.. Ama Marne Çarpışması planlarını altüstü etti:
    Saldırganken savunmaya geçtiler, işte o zaman genelkurmaylarının Rus-Japon
    Savaşı'nda öğrendikleri
</div>
<div>
</div>
<div>
    her şeyi uygulamaya koyuldular; siper savaşına başladılar, modern
    silahların menzilinin ve ateş gücünün gerekli kıldığı yeraltı savaşına.
    Şimdi bir kilometre toprağın ele geçirilmesi, yüz yıl önce taştan bir
    kaleye hücumdan daha fazlası demek...
</div>
<div>
    <br/>
</div>
<div>
    Uzun süre ne bu taraf ne de öteki taraf ilerleyemeyecektir. Belki de hiçbir
    zaman kesin bir ilerleme sağlayamayacaklardır. Uzun mu uzun, sıkıcı mı
    sıkıcı olacak bu, eşit güçteki güreşçiler arasında olan mücadeleler gibi.
</div>
<div>
    <br/>
</div>
<div>
    — İyi ama, yine de günün birinde bitecek –dedi Desnoyers.
</div>
<div>
    <br/>
</div>
<div>
    — Kuşkusuz; ama kim bilir ne zaman?.. Ve bittiği zaman iki taraf da ne
    halde olacak acaba?..
</div>
<div>
    <br/>
</div>
<div>
    Don Marcelo hızlı bir sona inanıyordu, insanların hiç beklemediği bir anda,
    iki güreşçiden birinin son ana kadar özenle gizlediği yorgunluğundan ötürü.
</div>
<div>
    <br/>
</div>
<div>
    — Almanya yenilecektir –diye ekledi kesin bir güvenle–. Bilmiyorum ne
    zaman, nasıl, ama mantık bunu söylüyor. Büyük darbesini eylül ayında
    ıskaladı, düşman ordusunu ezip Paris'e girmesi gerekiyordu. Elindeki tüm
    kozları o zaman oynadı. Kazanamadı, oyunu sürdürüyor, çünkü birçok kozu
    var, daha uzun zaman da sürdürecek... Ancak o ilk anda yapabildiği şeyi
    hiçbir zaman yapamayacak.
</div>
<div>
    <br/>
</div>
<div>
    Tchernoff'a göre, sonunda bozguna uğraması Almanya'nın yerle bir olması ve
    Alman halkının yok edilmesi anlamına gelmiyordu.
</div>
<div>
    <br/>
</div>
<div>
    — Aşırı milliyetçilik öfkemi tepeme sıçratıyor –diye sürdürdü–. Kimilerinin
    Almanya'nın bir daha başkaldıramayacak biçimde ezilmesi için planlar
    yaptıklarını
</div>
<div>
</div>
<div>
    duyunca kıtaları paylaşan Berlin Pancermenistlerini duyar gibi oluyorum.
</div>
<div>
    <br/>
</div>
<div>
    Ardından görüşünü somutlaştırdı.
</div>
<div>
    <br/>
</div>
<div>
    — İmparatorluğu bozguna uğratmak şart, dünyanın huzuru için: Ulusların
    barışını bozan bu koca savaş makinesini yok etmek gerek...1870'ten beri
    berbat bir yaşam sürüyoruz. Kırk dört yıl boyunca tehlikeyi önledik; ama
    tüm bu süre içinde bir oh dediğimiz olmadı!
</div>
<div>
    <br/>
</div>
<div>
    Tchernoff'u en çok sinirlendiren bu durumdan doğmuş bulunan ve giderek
    dünyaya egemen olan ahlakdışı dersti: Kaba kuvvetin yüceltilmesi, başarının
    kutsanması, maddeciliğin zaferi, oldubitti karşısında sinme, en soylu
    duyguların sanki tumturaklı, gülünç tümcelerden başka bir şey değilmiş gibi
    alay konusu edilmesi, ahlaksal değerlerin çarpıtılması, ilerlemenin son
    sözü olması gerekiyorken despotluğa, şiddete, tarihin en ilkel çağlarının
    barbarlığına geri dönüşten başka şey olmayan bir haydutluk felsefesi.
</div>
<div>
    <br/>
</div>
<div>
    Bu eğilimin temsilcilerinin yok edilmesini isterdi o, ama Alman halkının
    ortadan kaldırılmasını değil.
</div>
<div>
    <br/>
</div>
<div>
    — O halkın büyük erdemleri var, ama çok yakın bir barbarlık geçmişinin
    mirası olan kötü koşullarla karışmış durumda. Organizasyon ve çalışma
    içgüdüsüne sahip, insanlığa büyük hizmetlerde bulunabilir... Ama önce iyi
    bir soğuk duştan geçirmek gerek; bozgun duşundan. Almanlar gururlarından
    çılgına dönmüşler, çılgınlıkları da dünya için bir tehlike oluyor. Onları
    dünya egemenliği ham hayalleriyle zehirleyenler ortadan yok olunca,
    felaketten ötürü düş güçleri tazelenip de başkalarından ne daha üstün ne
    daha değersiz bir
</div>
<div>
</div>
<div>
    insan grubu olmadıkları gerçeğine boyun eğdiklerinde hoşgörülü, yararlı bir
    halk olacaklardır... hatta, kim bilir, sevimli bile olabilirler.
</div>
<div>
    <br/>
</div>
<div>
    Tchernoff'un gözünde o anda daha tehlikeli bir halk yoktu. Politik
    örgütlenmesi onları sille tokat eğitilmiş, disipline hep karşı koyan
    iradesini yok etmek için sürekli aşağılanmış bir savaşçı güruhuna
    dönüştürüyordu.
</div>
<div>
    <br/>
</div>
<div>
    — Öyle bir halk ki herkes bir darbe yiyor ve daha altta bulunana darbe
    vurmayı istiyor. İmparatorun attığı tekme sırttan sırta aktarılarak
    toplumun en alt basamaklarına değin ulaşıyor. Darbeler okulda başlıyor,
    kışlada sürüyor, eğitimin bir parçası. Prusya veliahtlarının eğitimi her
    zaman kral babalarından tokatlar, dayaklar yemek olmuştur. Kayzer
    evlatlarını döver, subay askerlerini döver, baba çocuklarını ve karısını
    döver, öğretmen öğrencilerini döver; üstün elinden dövmek gelmediği
    zamanlar da astını manen aşağılayarak işkence eder.
</div>
<div>
    <br/>
</div>
<div>
    İşte bu yüzden normal yaşamlarını bırakıyor, silaha sarılıp bir başka
    insanların üstüne çullanıyorlardı, vahşetleri amansızdı.
</div>
<div>
    <br/>
</div>
<div>
    — İçlerinden her biri –diye sürdürdü Rus– sırtında yediği tekmelerin
    ağırlığını taşıyor ve bu tekmeleri savaşın onların egemenliğine verdiği
    garibanlara aktararak avunma derdinde. Kendilerine yakıştırdıkları adla bu
    "efendiler" halkı, efendiliği kendi evinin dışında arıyor... Evinin içinde
    insan vakarı diye bir şey bilmiyor. Bu yüzden dünyaya yayılmayı öylesine
    şiddetle istiyor, uşakken efendi olabilsin diye.
</div>
<div>
</div>
<div>
    Birdenbire Don Marcelo stüdyoya gitmez oldu. Şimdi dostu senatörün peşine
    düşmüştü. Adam bir vaatte bulunarak, onun sakin, kadere razı halini altüst
    etmişti.
</div>
<div>
    <br/>
</div>
<div>
    Lacour, aile şanının mirasçısı olan oğlu, kendisinin çevresine ördüğü
    koruyucu iltimas ağını parçalayıp cepheye gittiğinden beri dertli olmuştu.
</div>
<div>
    <br/>
</div>
<div>
    Bir gece, Desnoyers'lerin evinde yemek yerken, Don Marcelo'nun yüreğini
    titreten bir fikir ileri sürdü. "Oğlunuzu görmek istemez miydiniz?.."
    Senatör cepheye gitmek üzere genelkurmaydan bir izin çıkarmaya uğraşıyordu.
    René'yi görmesi şarttı. Julio ile aynı askeri birlikteydiler;
    birbirlerinden uzak yerlerde olabilirlerdi, ama bir otomobil yolculuğu ile
    ulaşılabilirdi.
</div>
<div>
    <br/>
</div>
<div>
    Daha fazlasını söylemesi gerekmedi. Desnoyers'in yüreğine birden oğlunu
    görmek için şiddetli bir arzu düştü. Aylardır mektuplarını okumakla ve
    silah arkadaşlarından birinin çektiği fotoğrafını seyretmekle
    yetiniyordu...
</div>
<div>
    <br/>
</div>
<div>
    O andan başlayarak iş isteyen seçmenlerinden biri gibi, Lacour'u kuşatma
    altına aldı. Sabahları evine ziyarete gidiyor, her gece onu yemeğe davet
    ediyor, akşamları gidip Lüksemburg salonlarında yakalıyordu. Daha
    selamlaşmadan, gözlerinde hep aynı soru vardı... "İzni ne zaman alacaktı?"
</div>
<div>
    <br/>
</div>
<div>
    Bu büyük şahıs, askerlerin sivillere umursamaz davrandıklarından
    yakınıyordu. Oldum olası parlamentarizme düşmandılar.
</div>
<div>
    <br/>
</div>
<div>
    — Üstelik Joffre'nin yanına yanaşılmıyor. Çevresinde meraklılar
    istemiyor... Başkanı yarın göreceğim.
</div>
<div>
</div>
<div>
    <br/>
</div>
<div>
    Birkaç gün sonra Victor Hugo Bulvarı'na Don Marcelo'yu neşeye boğan memnun
    bir yüzle geldi.
</div>
<div>
    <br/>
</div>
<div>
    — İzni aldınız mı?..
</div>
<div>
    <br/>
</div>
<div>
    — Aldım... Öbür gün yola çıkıyoruz.
</div>
<div>
    <br/>
</div>
<div>
    Ertesi akşam Desnoyers Pompe Sokağı'na vardı.
</div>
<div>
    <br/>
</div>
<div>
    — Yarın gidiyorum.
</div>
<div>
    <br/>
</div>
<div>
    Ressam ona eşlik etmek istedi. O da senatörün sekreteri olarak gidemez
    miydi?.. Don Marcelo gülümsedi. İzin ancak Lacour ile refakatçisi içindi.
    Sekreter, kamera asistanı ya da müstakbel kaynının herhangi bir adamı
    olarak görünecek kişi kendisiydi.
</div>
<div>
    <br/>
</div>
<div>
    Akşamın sonunda stüdyodan çıktığında Argensola onu yakınarak asansöre kadar
    geçirdi. Demek bu sefer heyetine katılamıyordu, ha!.. Başyapıtını yaratma
    fırsatını kaçırdığını sanıyordu.
</div>
<div>
    <br/>
</div>
<div>
    Evin yakınlarında Tchernoff'a rast geldi. Don Marcelo'nun keyfi yerindeydi.
    Yakında oğlunu görmek düşüncesi ona çocuksu bir neşe veriyordu. Rusu
    neredeyse kucakladı, perişan bir kılıkta bulunmasına, feci sakalına, gelip
    geçenlere başlarını çevirten koskocaman şapkasına aldırmadı.
</div>
<div>
    <br/>
</div>
<div>
    Bulvarın ucunda günbatımının renklendirdiği bir gökyüzünün fonunda Arc de
    Triomphe'un silueti beliriyordu. Anıtın çevresinde havada yüzen bir kırmızı
    bulut onun beyazlığının üstünde kızılımsı çarpıntılarla yansıyordu.
</div>
<div>
    <br/>
</div>
<div>
    Desnoyers, mahşerin dört atlısını ve Argensola'nın onu Rusla tanıştırmadan
    önce anlattığı her şeyi anımsadı.
</div>
<div>
</div>
<div>
    — Kan –dedi neşeyle–. Göğün tümü kana kesmiş... Mahşer ejderhası ölümcül
    darbeyi yemiş işte. Yakında ölümüne tanık olacağız.
</div>
<div>
    <br/>
</div>
<div>
    Tchernoff da gülümsedi, ama gülüşü hüzünlüydü.
</div>
<div>
    <br/>
</div>
<div>
    — Hayır; ejderha ölmez. İnsanoğluna sonsuza değin eşlik eder o. Her
    yanından kanlar fışkırarak kırk yıl saklanır...
</div>
<div>
    altmış yıl saklanır... yüz yıl saklanır, sonunda yeniden ortaya çıkar.
    İsteyebileceğimizin en fazlası yarasının uzun sürmesi, uzun süre saklanması
    ve bizim anımızı hâlâ taşıyacak olan kuşakların onu asla görmemeleridir.
</div>
<div>
</div>
<div>
    III
</div>
<div>
</div>
<div>
    <br/>
</div>
<div>
    Savaş
</div>
<div>
    <br/>
</div>
<div>
    <br/>
</div>
<div>
    Don Marcelo korulukla kaplı bir tepeye tırmanıyordu. Orman trajik bir
    ıssızlıktaydı. İçinde dilsiz bir kasırga durulmuş, her şeyi doğaya aykırı,
    dimdik bir konumda bırakmıştı. Bir tek ağaç bile yoktu ki barış
    günlerindeki düz biçimini, gür dallarını korumuş olsun. Çam öbekleri
    yıkılmış tapınakların sütunlarını andırıyorlardı. Kimileri boylu boyunca
    dimdik ayakta kalmışlardı, ama tepeleri yok olmuştu, başlıklarını kaybetmiş
    sütun gövdeleri misali; kimileri ortalarından kesilmişlerdi, flüt başları
    gibi, yıldırım düşmüş sütunlar misali. Kimilerinin kırıklarının çevresinde
    ölü kerestenin ipliksi parçaları kırılmış kürdanlar gibi sarkıyordu.
</div>
<div>
    <br/>
</div>
<div>
    Yıkıcı kuvvet yüzyıllık ağaçların hakkından gelmişti; gürgenlerin,
    meşelerin, kayınların. Sanki dev bir baltacı alayı oradan geçmişçesine,
    karışmış koskocaman dallar yerleri kaplıyordu. Ağaç gövdeleri toprağın
    biraz üstünden tek bir balta darbesi yemiş gibi, kesin, temiz biçimde
    kesilmişlerdi. Topraktan çıkmış köklerin çevresinde toprak parçalarıyla
    kaplı taşlar doluydu; yerin bağrında uyuyorken patlamanın yüzeye fırlattığı
    taşlar.
</div>
<div>
    <br/>
</div>
<div>
    Yer yer hep birbirinin aynı, koskocaman, geometrik biçimde, yuvarlak,
    yusyuvarlak su birikintilerinin aynaları uzanıyordu, ağaçların arasında
    parıldıyor ya da yollarını kesip onları zahmetli dönüşler yapmaya
    zorluyordu. Desnoyers onları ormanı budayan birtakım görünmez devlerin
    toprağa gömmüş olduğu leğenlere benzetti. Hemen kenarlarından başlayarak
    birden derinleşiyorlardı. O su birikintilerine
</div>
<div>
</div>
<div>
    <br/>
</div>
<div>
    atlayacak bir yüzücünün ayağı dibe değmeyebilirdi. Suları yeşilimtırak, ölü
    suydu, yağmur suyu, üzerini kaplamış bitki katmanının içinde hayat bulmuş
    ufacık organizmaların soluklarının kabarcıklarıyla deliniyordu.
</div>
<div>
    <br/>
</div>
<div>
    Yamacın ortalarında, çamların arasında, tahta haçların dibinde birkaç mezar
    vardı; Fransız askerlerinin kırmızı-beyaz-lacivert bayrakçıklar dikilmiş
    mezarları. Yosunla kaplanmış o tümseklerin üstünde eski topçu kepleri
    asılıydı. Vahşi oduncu, ormanı yerle bir ederken, ağaç gövdelerinin
    arasında kımıldanan karıncaları körü körüne ezip geçmişti.
</div>
<div>
    <br/>
</div>
<div>
    Don Marcelo'nun ayağında tozluklar, başında geniş kenarlı bir şapka,
    omuzlarında battaniye gibi ince bir panço vardı. Çiftlikteki uzak yaşamını
    anımsatan bu giyecekleri bulup çıkarmıştı. Lacour arkasından geliyor,
    tıknefesi, yorgunluk solumaları arasında senatörlük vakarını elden
    bırakmamaya çabalıyordu. O da yüksek konçlu çizmeler, yumuşak bir şapka
    giymişti, ama parlamenter kılığını tümüyle elden bırakmış olmamak için
    görkemli bir kuyruğu olan frakını ihmal etmemişti. Önlerinden giden iki
    yüzbaşı onlara rehberlik ediyordu.
</div>
<div>
    <br/>
</div>
<div>
    Fransız topçularının tuttuğu bir dağdaydılar. Birkaç kilometrelik bir hatta
    kamufle edilmiş pek çok sayıda topun yerleştirildiği doruklara doğru
    tırmanıyorlardı. Bu gördükleri yıkım, Fransızların ateşine karşılık veren
    Alman topçularının işiydi. Orman obüslerle biçilmişti. Yuvarlak gölcükler
    Alman marmitta'larının[37] su geçirmeyip yağışları tutan kireçli toprakta
    açtıkları çukurlardı.
</div>
<div>
    <br/>
</div>
<div>
    Otomobili dağın eteğinde bırakmışlardı. Subaylardan biri, deneyimli bir
    topçu, bu önlemin nedenini açıkladı. Yamacı
</div>
<div>
</div>
<div>
    <br/>
</div>
<div>
    ihtiyatla tırmanacaklardı. Düşmanın menzili içindeydiler, bir otomobil
    topçu ateşine hedef olabilirdi.
</div>
<div>
    <br/>
</div>
<div>
    — Tepeyi tırmanmak biraz zahmetli olacak –diye sürdürdü–. Gayret, Bay
    Senatör!.. Yaklaştık sayılır.
</div>
<div>
    <br/>
</div>
<div>
    Yolda topçu askerleriyle karşılaşmaya başladılar. Çoğunun asker
    olduklarının tek belirtisi kepleriydi. Kadife pantolonları ve yelekleriyle
    bir metalürji fabrikasının işçilerine, dökümcü ya da ayar ustasına
    benziyorlardı. Kolları çıplaktı, bazıları çamurda daha güvenle yürüyebilmek
    için tahtadan çarıklar giymişlerdi. Bunlar seferberlikle ihtiyat topçu
    olarak orduya alınmış eski demir işçileriydi. Çavuşları eskiden
    ustabaşıydı; subaylarının çoğu ise mühendis ya da atölye sahipleri.
</div>
<div>
    <br/>
</div>
<div>
    Tepeye tırmananlar birdenbire ormanın demir sakinleriyle yüz yüze geldiler.
    Bunlar ağızlarını açtı mıydı yer gök titriyor, hava sarsılıyor, koruluk
    halkı, kargalarla tavşanlar, kelebeklerle karıncalar dehşet içinde kaçışıp
    gizleniyorlardı, sanki dünya bir gümbürtüyle çırpınarak batacakmış gibi. Bu
    kükreyen canavarlar şimdilik susuyorlardı. Onları hiç görmeden yanı
    başlarına değin gidilebiliyordu. Yeşil dallar arasından kalasa benzer gri
    bir nesne uzanıyordu; bazen de o uç bir yığın kuru ağaç gövdesinden
    çıkıyordu. Bir engelin çevresini dönünce temizlenmiş topraktan bir
    meydancık görülüyordu, burada muazzam irilikte, tekerlekler üzerine monte
    edilmiş bir silahın çevresinde yaşayan, uyuyan, didinen insanlar vardı.
</div>
<div>
    <br/>
</div>
<div>
    Senatörün gençliğinde şiir yazmışlığı vardı, kendi seçim bölgesinde bir
    heykelin açılışını yapmaya gittiğinde de söylevsel dizeler döktürüyordu;
    şimdi dağın başında göğüs bağır açık, kollar sıvalı, güneşten ve isten
    kararmış, dünyadan
</div>
<div>
</div>
<div>
    <br/>
</div>
<div>
    uzak yaşayan bu insanları kendilerini uğursuz bir ilahın hizmetine adamış
    bir tür rahibe benzetti; ilah onların ellerinden aldığı dev mermiler
    biçimindeki sunuları gök gürültüleriyle kusuyordu.
</div>
<div>
    <br/>
</div>
<div>
    Düşman havacılarına görünmemek için dalların arasına gizlenmiş bulunan
    Fransız topları bir sıradağın sırtlarına ve yaylalarına dağıtılmışlardı. Bu
    çelikten hayvan sürüsünde muazzam irilikte toplar vardı, kızaklarla
    güçlendirilmiş tekerlekleri Desnoyers'in çiftlikte toprağı sürmekte
    kullandığı tarım makinelerininkileri andırıyordu. Öbek öbek 75'likler bu
    karanlık canavarların aralarına daha ufak, daha çevik, hiç durmayan
    havlamalarıyla daha oyunbaz hayvanlar olarak dağıtılmışlardı.
</div>
<div>
    <br/>
</div>
<div>
    İki yüzbaşı birliklerinin generalinden senatöre topların işleyişini
    ayrıntılı olarak gösterme emrini almışlardı. Lacour da tasalı bir
    ağırbaşlılıkla onların gözlemlerini dinliyordu, ama bu arada oğlunu görme
    umuduyla bakışları çevreyi tarıyordu. Onun için ilginç olan René'yi
    görmekti... Ama ziyaretinin resmi mazeretini anımsadığından, açıklamaları
    dinleyerek bir toptan öbürüne ilerliyordu.
</div>
<div>
    <br/>
</div>
<div>
    Topların hizmetkârları mermileri gösteriyorlardı: Yeraltı depolarından
    çıkarılmış, kocaman, sivri uçlu silindirler. "Barınak" denilen o depolar
    derin inlerdi, toprak dolu çuvallar ve tahta parçalarıyla güçlendirilmiş
    eğimli kuyulardı. Serbest zamanlarında personel için sığınak işlevi
    görüyorlar, mühimmatı patlamalardan koruyorlardı.
</div>
<div>
    <br/>
</div>
<div>
    Bir topçu beyaz bezden, birleşik bir çift torba gösterdi, sıkı sıkı
    doldurulmuştu. Bir çift sosise benziyordu ve büyük toplardan birinin
    mühimmatıydı. Torbayı açtılar, ortaya gül
</div>
<div>
</div>
<div>
    rengi yapraklardan oluşmuş birtakım paketler çıktı. Senatörle refakatçisi,
    bir hanımın tuvalet masasından alınmışa benzeyen bu hamurun modern savaşın
    korkunç patlayıcılarından biri olmasına şaştılar.
</div>
<div>
    <br/>
</div>
<div>
    — Doğrusu –dedi Lacour– sokakta bu paketlerden birini bulsam bir
    hanımefendinin çantasından düşmüş ya da bir parfümeri tezgâhtarı kaybetmiş
    derdim... patlayıcıdan başka her şeye benziyor. Ve dudak boyamak için
    yapılmışa benzeyen bu nesneyle bir binayı havaya uçurmak mümkün!..
</div>
<div>
    <br/>
</div>
<div>
    Yollarına devam ettiler. Dağın en tepesinde biraz yıkık bir hisar gördüler.
    Konumların en tehlikelisiydi. Orada bir subay atışların isabetini
    ölçebilmek için düşman hattını gözetliyordu. Arkadaşları toprağın altında
    ya da dalların arasında gizlenmişlerken, kendisi o görünür noktada görevini
    yerine getiriyordu.
</div>
<div>
    <br/>
</div>
<div>
    Hisarın yakınında gözlerinin önünde bir yeraltı koridoru açıldı. Loş
    bağrında ilerlediler, gide gide toprağın altına kazılmış birtakım odalara
    vardılar. Dışı dağın sarp bir yanıydı, taşa oyulmuş daracık deliklerden
    ışık ve hava giriyordu.
</div>
<div>
    <br/>
</div>
<div>
    Bu kesimin sorumlusu yaşlı bir komutan gelip onları karşıladı. Desnoyers,
    Paris'teki bir büyük mağazanın reyon şefini görüyorum sandı. Tavırları son
    derece zarifti, yumuşak sesiyle ağzından çıkan her sözcükten özür diler
    gibiydi, sanki bir grup hanımefendiye modanın son yeniliklerini sunar gibi
    bir hali vardı. Ama bu izlenimi ancak bir an sürdü. Kır saçlı, miyop
    gözlüklü, savaşın ortasında sanki müşterilerini ağırlayan bir fabrika
    sahibi havasındaki asker, kollarını oynatınca yenlerinin içinde pamuklar,
    sargılar göründü. Bir
</div>
<div>
</div>
<div>
    obüs patlamasıyla iki bileğinden de yara almıştı, yine de görevinin
    başındaydı.
</div>
<div>
    <br/>
</div>
<div>
    "Vay canına, bu ağzından bal akan, çıtkırıldım beyefendi – diye düşündü
    Desnoyers–, kabul etmek gerekir ki hiç de küçümsenecek biri değil."
</div>
<div>
    <br/>
</div>
<div>
    Kumanda mevkiine girmişlerdi, dört metre genişliğinde ve ancak bir buçuk
    karış yüksekliğinde yatay bir pencereden ışık alan geniş bir odaydı.
    Panjurun iki kanadı arasında açılmış bir boşluğa benziyordu bu pencere.
    Altında kâğıtlarla dolu, çam ağacından bir masayla birkaç tabure vardı.
    Oturdunuz mu tüm ova gözlerinizin önüne seriliyordu. Duvarlarda elektrikli
    aygıtlar vardı, dağıtım elemanları, akustik borular, telefonlar, bir sürü
    telefon.
</div>
<div>
    <br/>
</div>
<div>
    Komutan kâğıtları toparlayıp bir yana itti, sanki bir salondaymış gibi bir
    el hareketiyle onları taburelere buyur etti.
</div>
<div>
    <br/>
</div>
<div>
    — Buyurunuz, Bay Senatör.
</div>
<div>
    <br/>
</div>
<div>
    Ast durumundaki refakatçi Desnoyers, onun yanında yer aldı. Komutan
    olağanüstü bir gösterinin hazırlığını yapan bir tiyatro yönetmenini
    andırıyordu. Masanın üstüne önlerinde uzanan ovanın tüm engebelerini
    gösteren koskocaman bir harita yaydı: Yollar, köyler, tarlalar,
    yükseltiler, vadiler. O haritada yelpaze gibi açılmış üçgen biçimli bir
    dizi kırmızı hat göze çarpıyordu. Üçgenin tepesi bulundukları noktaydı;
    tabanı gözlerinin görebildiği ufkun sınırıydı.
</div>
<div>
    <br/>
</div>
<div>
    — İşte şu ormana ateş edeceğiz –dedi topçu planın bir ucunu göstererek–.
    Buradan bakınca şurası –diye sürdürdü,
</div>
<div>
</div>
<div>
    <br/>
</div>
<div>
    ufukta ufak bir koyu renkli çizgiyi işaret ederek–.
</div>
<div>
    <br/>
</div>
<div>
    Dürbünlerinizi alın.
</div>
<div>
    <br/>
</div>
<div>
    Ama ikisi dürbünleri kaşlarına dayamadan önce, komutan planın üstüne yeni
    bir kâğıt koydu. Koskocaman ve biraz silik bir fotoğraftı bu, çizgilerinin
    üstünde öbürünün eşi kırmızı hatlardan oluşan bir yelpaze seçiliyordu.
</div>
<div>
    <br/>
</div>
<div>
    — Havacılarımız –diye sürdürdü nazik topçu komutanı– bu sabah düşman
    hatlarının birkaç resmini çektiler. Bu da bizim fotoğraf atölyemizde
    büyütülmüş hali... Raporlarına göre, ormanın içinde iki Alman alayı
    mevzilenmiş durumda.
</div>
<div>
    <br/>
</div>
<div>
    Don Marcelo fotoğrafta ormanın lekesini gördü, içinde yolları gösteren
    beyaz çizgiler, bir köyün evlerini gösteren ufacık dörtgenler seçiliyordu.
    Kendini bir uçağa binmiş, bin metre yükseklikten yeryüzünü seyrediyor
    sandı. Ardından dürbünü gözlerine götürdü, kırmızı hatlardan birini izledi,
    merceğin yuvarlağında kara bir hattın büyüdüğünü gördü, mürekkeple çizilmiş
    kalın bir çizgiye benzer bir şey; düşmanların sığındığı ormandı o.
</div>
<div>
    <br/>
</div>
<div>
    Komutan nezaketi son sınırına vardırdı:
</div>
<div>
    <br/>
</div>
<div>
    — Siz emir buyurduğunuzda, Bay Senatör, başlayacağız. Hazır mısınız?..
</div>
<div>
    <br/>
</div>
<div>
    Desnoyers hafifçe gülümsedi. Önemli dostu neye hazır olacaktı ki? Kendi
    gibi o da gözlemlemekle yetiniyordu ve kuşkusuz bu gösterinin yeniliği
    karşısında heyecana kapılmıştı, ne yararlık gösterebilirdi ki?..
</div>
<div>
    <br/>
</div>
<div>
    Arkalarında bin bir zil çınladı; orayı arayan titreşimler, yanıt veren
    titreşimler. Sözcüklerin dörtnala koşuşturmasıyla
</div>
<div>
</div>
<div>
    akustik borular şişiyordu sanki. Elektrik kablosu odanın sessizliğini
    gizemli yaşamının çarpıntısıyla doldurdu. Nezaket kumkuması komutan artık
    onların şahsıyla meşgul değildi. Arkalarında komutanın telefonun ağızlığına
    yapışmış, birkaç kilometre ötedeki subaylarıyla konuştuğunu sezdiler.
    Ağzından bal damlayan o kahraman, kibarlık örneği konuşmasıyla saygılı
    nezaketini bir an olsun elden bırakmıyordu.
</div>
<div>
    <br/>
</div>
<div>
    — Başlamak lütfunda bulunur musunuz lütfen?.. –dedi uzaklardaki subaya
    tatlılıkla–. Emri size nakletmekle şeref duyarım.
</div>
<div>
    <br/>
</div>
<div>
    Don Marcelo bacağının yanında hafif bir sinir titremesi duydu. Yenilikten
    tedirgin olan Lacour'du. Ateş başlamak üzereydi; hiç görmedikleri bir şey
    gerçekleşecekti. Toplar başlarının üstündeydi; ateş edildiğinde, tavan,
    üzerinde ateş edilen bir gemi gibi zangır zangır titreyecekti. Akustik
    boruları ve titreşen telefonlarıyla oda talim yapılan bir gemi güvertesini
    andırıyordu. Ne gümbürtü kopacaktı ama!.. Birden sanki bulutlardan gelen
    uzak bir gök gürültüsü. Desnoyers bacağının yanındaki sinirli titreşimi
    duymaz oldu. Senatör şaşkınlığını belirten bir hareket yaptı; hareketi
    "Hepsi bu mu?.." der gibiydi. Tepelerindeki birkaç metre kalınlığındaki
    toprak patlamaları hafifletmişti. Koskocaman bir topun ateşi bir şilteye
    tokmakla vurmak gibiydi. Ta yükseklerde vınlayan bir merminin sesi daha
    etkileyici oluyordu, havayı öyle bir şiddetle sarsıyordu ki, dalgaları
    pencereye kadar varıyordu.
</div>
<div>
    <br/>
</div>
<div>
    Mermi kaçıyor... kaçıyordu, sesi giderek zayıflıyordu. Etkisini fark
    etmeleri epey sürdü. İki arkadaş atışın havada
</div>
<div>
</div>
<div>
    <br/>
</div>
<div>
    kaybolup gittiğini sanacak hale geldiler. Birden ufukta, tam gösterilen
    noktada, orman hattının üzerinde, muazzam bir duman sütunu yükseldi,
    simsiyah buhardan, dönüp duran bir kule, ardından bir volkan patlaması.
</div>
<div>
    <br/>
</div>
<div>
    — Oradakilerin hali duman olmalı! –dedi senatör.
</div>
<div>
    <br/>
</div>
<div>
    O da, Desnoyers de hayvanca bir keyif aldılar, bencil bir neşe duydular,
    yerin birkaç metre altında, güvendeydiler ya.
</div>
<div>
    <br/>
</div>
<div>
    — Almanlar da ateş etmek üzeredirler – dedi Don Marcelo alçak sesle
    dostuna.
</div>
<div>
    <br/>
</div>
<div>
    Senatör de aynı fikirdeydi. Kuşkusuz karşılık vereceklerdi ve bir topçu
    düellosu başlayacaktı.
</div>
<div>
    <br/>
</div>
<div>
    Bütün Fransız bataryaları ateş açmışlardı. Dağ durmaksızın gümbür gümbür
    gümbürdüyordu: Namlular peş peşe kükrüyordu; hâlâ sessiz duran ufukta
    kapkara sütunlar döne döne yükseliyordu. İkisi de bir tiyatro balkonunu
    andıran bu sığınakta çok rahat olduklarını teslim ettiler...
</div>
<div>
    <br/>
</div>
<div>
    Birisi Lacour'un omzuna dokundu. Onlara cephede rehberlik eden subaylardan
    biriydi.
</div>
<div>
    <br/>
</div>
<div>
    — Yukarıya çıkalım –dedi dosdoğru–. Toplarımızın nasıl işlediğini yakından
    görmek gerek. Görülmeye değer bir gösteridir.
</div>
<div>
    <br/>
</div>
<div>
    Yukarıya mı?.. Lacour sanki bir uzay yolculuğu önermişler gibi şaşkınlıkla
    duraladı. Yukarı mı, düşmanlar karşılık vermek üzereyken mi?..
</div>
<div>
    <br/>
</div>
<div>
    Yüzbaşı, Asteğmen Lacour'un babasını beklemekte olduğunu açıkladı. Bir
    kilometre ötedeki bataryasına telefonla
</div>
<div>
</div>
<div>
    haber vermişlerdi; onu görebilmek istiyorsa fırsattan yararlanmalıydı.
</div>
<div>
    <br/>
</div>
<div>
    Yeraltı karargâhının deliğinden yeniden gün ışığına çıktılar.
</div>
<div>
    <br/>
</div>
<div>
    Senatör görkemle doğrulmuştu.
</div>
<div>
    <br/>
</div>
<div>
    "Ateş edecekler –diyordu içinden bir ses–; düşmanlar karşılık verecekler."
</div>
<div>
    <br/>
</div>
<div>
    Ama frakını bir trajedi aktörünün peleriniymiş gibi düzeltti, ciddi ve
    görkemli, ilerledi. Eğer parlamentarizme karşıt olan bu savaş insanları bir
    sivilin ürkmesine için için gülmek niyetindeyseler, hevesleri kursaklarında
    kalacaktı.
</div>
<div>
    <br/>
</div>
<div>
    Desnoyers bu büyük adamın yeraltından kararlı çıkışına hayran kaldı,
    düşmana karşı gitmek gibi bir şeydi.
</div>
<div>
    <br/>
</div>
<div>
    Birkaç adım atınca hava bir dalga keşmekeşiyle parçalandı. İki adam
    ayaklarının üstünde gidip geldiler, kulakları çınlıyor, enselerine bir
    darbe indirilmiş gibi hissediyorlardı. İkisi de aynı anda Almanların ateş
    ettiğini düşündüler. Ama ateş edenler kendilerininkiydi. On metre kadar
    ilerlerinde, ormandan bir duman yumağı belirdi ve anında dağıldı.
    Yakınlarında, dallar arasında kamufle edilmiş muazzam çaplı toplardan biri
    ateş etmişti. Yüzbaşılar açıklama verirken duraklamadan yürüdüler. Topların
    önünden ilerlemek zorundaydılar, böylece gürlemelerinin şiddetli
    gürültüsünün verdiği rahatsızlığa karşılık, gözetleme kulesinin bulunduğu
    açık alana çıkmamış oluyorlardı. Onlar da her an düşmanın karşı ateş
    açmasını beklemekteydiler.
</div>
<div>
    <br/>
</div>
<div>
    Don Marcelo'nun yanında giden yüzbaşı onun top ateşine kılı kıpırdamadan
    dayanışını kutladı.
</div>
<div>
</div>
<div>
    — Dostum bu konuda deneyimli –dedi senatör gururla–. Marne Çarpışması'nda
    bulundu.
</div>
<div>
    <br/>
</div>
<div>
    İki subay Desnoyers'in yaşını göz önüne alarak şaşırdılar.
</div>
<div>
    <br/>
</div>
<div>
    Nerede bulunmuştu? Hangi birliktendi?..
</div>
<div>
    <br/>
</div>
<div>
    — Kurban olarak bulundum –dedi o, alçakgönüllülükle.
</div>
<div>
    <br/>
</div>
<div>
    Kule tarafından, ağaçsız alandan bir subay koşarak onlara doğru geliyordu.
    Onu daha iyi görsünler diye birkaç kez kepini salladı. Lacour'un yüreği
    ağzına geldi. Düşmanlar görebilirdi onu; daha çabuk yetişebilmek için
    ihtiyatsızca çıplak arazide kestirmeden gelmekle hedef oluyordu. Geleni
    yakından görünce büsbütün titredi... René'ydi bu.
</div>
<div>
    <br/>
</div>
<div>
    Elleri kuvvetli, kaslı ellerle buluşunca şaşaladı. Oğlunun yüz hatlarının
    daha belirginleşmiş, çehresini kır yaşantısının verdiği tonla koyulaşmış
    buldu. Tavırlarından kararlı bir hava, kendi gücüne güven akıyordu. Altı
    aylık yoğun yaşam onu değiştirmiş gibiydi. Hep aynı delikanlıydı, ama göğsü
    genişlemiş, bilekleri güçlenmişti. Bu erkeksi maske altında annesinin
    tatlı, yumuşak hatları kaybolmuştu. Lacour onun şimdi kendisine benzediğini
    fark etti gururla.
</div>
<div>
    <br/>
</div>
<div>
    Selamlaşıp kucaklaştıktan sonra, René, Don Marcelo'ya babasından fazla özen
    gösterdi. Sanki onun varlığında Chichì'nin kokusunu almış gibiydi.
    Nişanlısını sordu, sık sık mektup aldığı halde yaşantısının ayrıntılarını
    bilmek istiyordu.
</div>
<div>
    <br/>
</div>
<div>
    Bu arada hâlâ yaşadığı sarsıntının etkisinde olan senatör oğluna tumturaklı
    bir havayla hitap ediyordu. Lacour'ların şanlı adını taşıyan bu cumhuriyet
    subayının onuruna ufak bir
</div>
<div>
</div>
<div>
    söylev veriverdi, bu meslekten subaylara ailenin geçmişini tanıtma
    zamanının geldiğini düşünmüştü.
</div>
<div>
    <br/>
</div>
<div>
    — Görevini yerine getir oğlum. Lacour'lar savaşçı geleneğinden geliyorlar.
    Konvansiyon komiseri olan büyükbabamızı aklından çıkarma, Magonz'un
    savunmasında şan almıştı.
</div>
<div>
    <br/>
</div>
<div>
    O böyle konuşadursun, hepsi yürümeye başlamışlar, ormanın ucundan dönerek
    topların arkasına geçmişlerdi.
</div>
<div>
    <br/>
</div>
<div>
    Burada gümbürtü o denli şiddetli değildi. Büyük toplar, her atıştan sonra,
    gerilerinden pipo dumanına benzer bir duman bulutçuğu salıveriyorlardı.
    Çavuşlar bir kulağı telefon alıcısına yapışık bir başka topçunun alçak
    sesle söylediği sayıları haykırıyorlardı. Topun çevresindeki hizmetkârlar
    sessizce buyrukları yerine getiriyorlardı. Ufak bir tekerleğe el atılınca
    canavar gri ağzını havaya kaldırıyor, sağa sola oynatıyordu; bir fil
    hortumunun akıllı hali ve çevikliği vardı onda. En yakınlarındaki topun
    dibinde, yüzünden hiçbir şey belli etmeyen bir topçu, eli tetikte, dimdik
    duruyordu. Sağır olmalıydı. Yüzündeki sert ifadede yetkenin gücü
    seziliyordu. Hayat onun için bir dizi atış ve gümbürtüden ibaretti. Kendi
    öneminin farkındaydı. Fırtınanın hizmetkârı, yıldırımın bekçisiydi o.
</div>
<div>
    <br/>
</div>
<div>
    — Ateş! –diye haykırdı çavuş.
</div>
<div>
    <br/>
</div>
<div>
    Onun bağırtısıyla bir gümbürtü koptu. Yeri göğü sarstı sanki; ama iki yolcu
    gümbürtüleri namluların ön tarafından işitmeye alışmış olduklarından, bu
    seferki o denli şiddetli gelmedi.
</div>
<div>
</div>
<div>
    Lacour, Konvansiyon'daki şanlı büyükbabalarını anlatmayı sürdürecekti, ama
    söylevini olağandışı bir olay yarıda kesti.
</div>
<div>
    <br/>
</div>
<div>
    — Ateş ediyorlar –dedi yalnızca telefondaki topçu.
</div>
<div>
    <br/>
</div>
<div>
    İki subay kuledeki gözcülerin ilettikleri bu haberi senatöre aktardılar. O
    dememiş miydi düşmanlar karşılık verecek diye?.. Kutsal kendini koruma
    içgüdüsüne uyarak, aynı zamanda oğlunun da arkasından itmesiyle, kendini
    top bataryasının "sığınağı"nda buldu. Daracık oyuğun içinde büzülmeyi
    kendine yediremedi. Tedirginliğinden baskın çıkan bir merakla girişte
    kaldı.
</div>
<div>
    <br/>
</div>
<div>
    Yanı başındaki topların gümbürtüsüne karşın, görünmez merminin geldiğini
    duyumsadı. Geçişini, tuhaf bir duyarlıkla, daha güçlü ve yakın gürültülerin
    ötesinde duyuyordu. Yoğunluğu giderek artan bir iniltiydi; tepesi ufukta
    bulunan bir ses üçgeni, ilerledikçe genişliyor, tüm boşluğu dolduruyordu.
    Derken inilti olmaktan çıktı, değişik çarpma ve sürtünmelerden oluşan
    şiddetli bir gürültüye dönüştü, bir elektrikli tramvayın yokuş aşağı
    inişini, bir trenin istasyondan durmadan geçişini andırıyordu.
</div>
<div>
    <br/>
</div>
<div>
    Merminin bulut biçiminde geldiğini gördü, top bataryasının üstüne inecekmiş
    gibi büyüdü, büyüdü. Nasıl olduğunu bilemeden, kendini "sığınağın" dibinde
    buldu, elleri şişe gibi sıralanmış bir sürü çelik silindirin soğuk temasına
    çarptı. Mermiydi bunlar.
</div>
<div>
    <br/>
</div>
<div>
    "Eğer Alman ‘tenceresi' bu kovuğun tepesine inecek olursa –diye düşündü–...
    ne dehşet verici bir patlama olur ama!.."
</div>
<div>
</div>
<div>
    Ama mağara tavanının sağlamlığını gördükçe sakinleşiyordu; kirişler ve
    toprak çuvalları birkaç metre kalınlığındaydı. Birden her yan karardı.
    "Sığınağa" biri daha girmiş, gövdesiyle ışığı kapamıştı; dostu Desnoyers
    olmalıydı.
</div>
<div>
    <br/>
</div>
<div>
    Saatine yalnızca bir saniye olarak yansıyan bir yıl geçti; sonra yine aynı
    uzunlukta yüzyıl... sonunda beklenen gümbürtü koptu, "sığınak" titredi, ama
    yumuşaklıkla, sanki lastiktenmiş gibi, sağır bir esneklikle. Patlama yine
    de korkunç olmuştu. Birincisinin ardından daha başka patlamalar, birbiriyle
    iç içe geçmiş, oyunbaz, ıslıklarla gelen daha ufak patlamalar işitildi.
    Lacour hayalinde bu kıyamete bir biçim verdi. Kanatlı bir yılan gördü,
    kıvılcımlar ve dumanlar kusuyordu, bir tür Wagner canavarı, yere
    çarptığında bağırsakları açılıyor, ölümcül kıvranmalarıyla çevreyi kaplayan
    binlerce küçük yılan dağılıyordu... Mermi çok yakında patlamış olmalıydı,
    belki de top bataryasının bulunduğu meydancıkta.
</div>
<div>
    <br/>
</div>
<div>
    "Sığınak"tan çıktı, paramparça cesetlerin dehşet verici görünümüyle
    karşılaşacağını sanıyordu, oysa gördüğü bir sigara yakıp Desnoyers ile
    gevezelik eden oğlu oldu... Hiçbir şey! Topçular sakin sakin başka bir
    büyük topu doldurmuşlardı. Düşman mermisi geçerken bir an gözlerini göğe
    kaldırmışlar, ardından yine kendi işlerine bakmışlardı.
</div>
<div>
    <br/>
</div>
<div>
    — Üç yüz metre kadar ileriye düşmüş olmalı –dedi René istifini bozmadan.
</div>
<div>
    <br/>
</div>
<div>
    Kolay etkilenen biri olan Lacour birden kahramanca bir güven duydu.
    Kendisinin tıpkısı olan başka insanlar –farklı
</div>
<div>
</div>
<div>
    kılıklarda da olsalar– tehlikeyi göz ardı ediyorken kendi güvenliği için
    tasalanmanın yeri değildi.
</div>
<div>
    <br/>
</div>
<div>
    Ve yanardağ patlamalarıyla ormanlarda kaybolan yeni mermiler geçip giderken
    oğlunun yanında kaldı, bacaklarında hafif bir titremeden başka heyecan
    belirtisi duymadı. Şimdi yalnızca Fransız mermileri "kendininkiler" olduğu
    için hedefi buluyor ve öldürüyor gibi geliyordu. Öbürleri yukarıdan geçip
    gitmek, yararsız bir patırtıyla uzaklarda kaybolmak zorundaydı. Yiğitlik
    işte bu tür ham hayallerle oluşturulur... "Hepsi bu mu yani?" der gibiydi
    gözleriyle senatör.
</div>
<div>
    <br/>
</div>
<div>
    "Sığınağa" gizlenmiş olduğu aklına geldikçe biraz utanıyordu; René gibi
    kendisinin de orada yaşayabileceğini duyumsuyordu.
</div>
<div>
    <br/>
</div>
<div>
    Oysa Alman obüsleri giderek sıklaşmaktaydı. Hem artık ormanda
    kaybolmuyorlardı; patlamaları daha yakından geliyordu. İki subay
    bakıştılar. Ünlü ziyaretçinin güvenliği onlara emanet edilmişti.
</div>
<div>
    <br/>
</div>
<div>
    — İşler kızışıyor –dedi biri.
</div>
<div>
    <br/>
</div>
<div>
    René onların ne düşündüklerini tahmin etmiş gibi, gitmeye hazırlandı.
    "Hoşça kal baba!" Kendi bataryasında ona ihtiyaçları vardı. Senatör karşı
    koymak istedi, görüşmeyi uzatmaya çabaladı, ama tüm nüfuzuna karşı koyan
    sert, kaskatı bir şeyle yüz yüze kaldı. Disipline alışmış olan o insanların
    arasında bir senatörün pek hükmü yoktu.
</div>
<div>
    <br/>
</div>
<div>
    — Güle güle oğlum!.. Talihin açık olsun... Kim olduğunu aklından çıkarma.
</div>
<div>
</div>
<div>
    <br/>
</div>
<div>
    Onu kollarının arasında sıkarken ağladı baba. Görüşmelerinin kısalığından
    sessizce yakınıyordu, ayrılırken tek evladını bekleyen tehlikeleri düşündü.
</div>
<div>
    <br/>
</div>
<div>
    René gözden kaybolunca yüzbaşılar grubu yola çıkardılar. Akşam oluyordu,
    gece bastırmadan belli bir mevzie varmaları gerekiyordu. Tepeden aşağı,
    dağın bir çıkıntısının kuytuluğunda ilerliyorlar, düşman mermilerinin çok
    yükseklerden geçip gittiğini görüyorlardı.
</div>
<div>
    <br/>
</div>
<div>
    Alçak bir yerde birkaç 75'lik top öbeğine rastladılar. Koruluğa dağılmış,
    dal yığınları arasında kamufle edilmişlerdi, büzüldükleri yerden gri
    burunlarını çıkarıp havlayan köpekleri andırıyorlardı. Büyük toplar
    heybetli aralıklarla kükrüyorlardı. Bu çelik köpek sürüleri ise hiç
    durmadan bağrışıyorlardı, şamatacı öfkelerinde en ufak bir ayraç bile
    açılmıyordu, hiç durmadan yırtılan bir kaba kumaş gibiydi. Çok sayıda top
    vardı, ateşleri baş döndürücüydü, noktaların birleşerek bir çizgi
    oluşturması gibi, patlamalar karışarak tek bir gümbürtüye dönüşüyordu.
</div>
<div>
    <br/>
</div>
<div>
    Gümbürtüyle sersemlemiş komutanlar bağıra çağıra komut veriyorlar, topların
    ardından dolaşarak kollarını sallıyorlardı. Toplar hareketsiz duran
    arabalarının üstünde kayarak otomatik tabancalar gibi gidip geliyorlardı.
    Her atıştan sonra boş kovan fırlatılıyor, topun dumanlar saçan gerisine
    yeni bir mermi yerleştiriliyordu.
</div>
<div>
    <br/>
</div>
<div>
    Bataryaların gerisinde hava şiddetle dalgalanıyordu. Lacour ile arkadaşı
    her atışta göğüslerine bir darbe yiyorlar, görünmez bir el onları geriye
    doğru itiyordu. Solumalarını atışların temposuna uydurmak zorundaydılar.
    Saniyenin yüzde biri kadar bir süre, çekilen bir dalgayla yeni gelen
</div>
<div>
</div>
<div>
    dalga arasında, boşlukta göğüsleri daralıyordu. Desnoyers bu gri köpeklerin
    havlayışlarına hayran kaldı. Ta kilometrelerce öteye ulaşan ısırıklarını
    iyi biliyordu o. Biçare şatosunda hâlâ taze taze görünüyorlardı.
</div>
<div>
    <br/>
</div>
<div>
    Lacour'un aklından top dizilerinin tekdüze ve vahşi bir şarkı söyledikleri
    geçti, tarihöncesi çağlardaki insanlığın savaşçıları da bu tür marşlar
    söylemiş olmalıydılar. Notaları kupkuru, kulakları sağır edici, hezeyan
    dolu o müzik iki arkadaşın içinde tüm ruhların derininde uyuyan bir şeyi
    uyandırıyordu; binlerce yıl önceki ataların vahşetini. Hava ekşi, delici,
    hayvansı bir sarhoşluk veren kokularla ısınıyordu. Patlayıcının saçtığı
    kokular ağızdan, kulaklardan, gözlerden girip beyne kadar ulaşıyordu.
</div>
<div>
    <br/>
</div>
<div>
    Gök gürültüsünün ortalık yerinde bağırıp kollarını sallayan topçu
    komutanlarının ateşini onlar da paylaştılar. Boş kovanlar topların ardında
    kalın bir katman oluşturuyordu. Ateş!.. hiç durmadan ateş!
</div>
<div>
    <br/>
</div>
<div>
    — İyice ıslatalım –diye haykırıyorlardı komutanlar–. Almanların bulunduğu
    ormanı tepeden aşağı bir güzel ıslatmak gerek.
</div>
<div>
    <br/>
</div>
<div>
    Ve 75'likler hiç durmaksın ıslatıyorlardı, uzak koruluğu mermilere
    boğuyorlardı.
</div>
<div>
    <br/>
</div>
<div>
    Bu ölümcül etkinlikle ateşlenmiş, yıkımın hızıyla sarhoş olmuş, kızıl
    saatlerden başları dönmüş Lacour ile Desnoyers birden kendilerini
    şapkalarını çıkarmış sallar, sanki ölümün kutsal dansına tutulmuş gibi
    oradan oraya sıçrar buldular; barutun ekşi kokusundan kurumuş ağızlarıyla
    "Yaşasın!.. Yaşa, var ol!" diye haykırıyorlardı.
</div>
<div>
</div>
<div>
    Otomobil akşam boyunca ilerledi, konvoyların ağır geçişiyle tıkanmış
    yollarda birkaç kez duraladı. Konut iskeletleriyle noktalanmış, işlenmemiş
    tarlalardan geçtiler. Yangın yerine dönmüş köyler boyunca bir koşu
    tutturdular, geride kala kala boşluğa açılmış kara delikleriyle dizi dizi
    evler kalıyordu.
</div>
<div>
    <br/>
</div>
<div>
    — Şimdi sıra sizde –dedi senatör Desnoyers'e–. Oğlunuzu görmeye gidiyoruz.
</div>
<div>
    <br/>
</div>
<div>
    Akşam çökerken çok sayıda piyade birliğiyle karşılaştılar, sakalları
    uzamış, lacivert üniformaları yağmurdan solmuş askerlerdi. Siperlerden
    dönüyorlardı, sırt çantalarının kamburu üstünde kürekler, kazmalar, toprağı
    eşmeye yarayan ve çarpışma silahları kadar önem kazanmış daha başka aletler
    vardı. Tepeden tırnağa çamura bulanmışlardı. Gençliklerinin baharında
    ihtiyarlamış gibiydiler. Siperde bir hafta geçirdikten sonra karargâha
    dönmenin neşesiyle, ovanın sessizliğini şarkılarla dolduruyorlardı,
    seslerine kabaralı postallarının boğuk takırtısı eşlik ediyordu. Akşamın
    mor renginde, bu erkekler korosu "Marseillaise"in kanatlı dörtlüklerini ya
    da "Veda Şarkısı"nın yiğitlik iddialarını dağlara taşlara saçıyordu.
</div>
<div>
    <br/>
</div>
<div>
    — Devrimin askerleri bunlar –diyordu senatör coşkuyla–; Fransa 1792'ye geri
    döndü.
</div>
<div>
    <br/>
</div>
<div>
    Geceyi bir tümen komutanlığının yerleşmiş bulunduğu yarı yıkılmış bir köyde
    geçirdiler. İki yüzbaşı vedalaşıp gittiler. Ertesi gün onlara başkaları
    rehberlik edecekti.
</div>
<div>
    <br/>
</div>
<div>
    Denizkızı Oteli'nde kaldılar, cephesi mermilerden delik deşik olmuş eski
    bir binaydı. Otel sahibi delik açılmış
</div>
<div>
</div>
<div>
    duvarda, kırık bir pencereyi gururla gösterdi. O pencerenin yanında tesisin
    eski amblemi önemsiz kalmıştı; balık kuyruklu demirden bir kadın heykeliydi
    o. Desnoyers mermi isabet eden odanın bitişiğindeki odada kalacağından,
    otelci yatmaya gitmeden önce yerini gösterdi.
</div>
<div>
    <br/>
</div>
<div>
    Duvarlar, döşeme, tavan, her şey yıkık döküktü. Köşelerde paramparça olmuş
    mobilyalar; duvarlardan çiçekli kâğıt artıkları sallanıyordu. Koskocaman
    bir gedikten yıldızlar görünüyor, gecenin soğuğu içeri giriyordu. Otel
    sahibi bu yıkımın Almanların marifeti olmadığını belirtti. Düşmanlar köyden
    kovulduğu sırada bir 75'lik topun mermisi isabet etmişti. Harabenin
    karşısında vatanseverlik gururuyla gülümseyerek tekrarlıyordu:
</div>
<div>
    <br/>
</div>
<div>
    — Bizimkilerin işi bu. Ama ne çalışıyor 75'lik, değil mi?.. Ne dersiniz,
    ha?..
</div>
<div>
    <br/>
</div>
<div>
    Yolun yorgunluğuna karşın, Don Marcelo iyi uyuyamadı, oğlunun yakınında
    olduğu düşüncesiyle heyecana kapılmıştı.
</div>
<div>
    <br/>
</div>
<div>
    Tan ağardıktan bir saat sonra bir başka subayın rehberliğinde köyden
    ayrıldılar. Karayolunun iki yanında sıralanmış çadırlar gördüler. Mühimmat
    depolarını geride bıraktılar; birliklerin üçüncü hattını geçtiler; sonra
    ikinci hattını. Binlerce insan kırın ortasına yerleşmiş, kendilerine derme
    çatma barınaklar uydurmuşlardı. Değişik üniformalarıyla, karınca gibi
    kaynayan çeşitli ırklardan bu erkekler topluluğu tarihin büyük istilalarını
    düşündürüyordu. Yürüyen bir halk değildi bu; yollara düşen bir halk ardında
    kadınları ve çocukları götürür. Burada yalnızca erkekler görülüyordu, dört
    bir yanda erkekler.
</div>
<div>
</div>
<div>
    Mağaradan başlayarak insanlık tarihinde yer almış tüm barınak çeşitleri
    kullanılmıştı bu askeri konutlarda. Mahzenler ve bodrumlar kışla olarak
    düzenlenmişti. Amerikan rancho'larını andıran kulübeler vardı; upuzun koni
    biçimi kulübeler ise Afrika'nın gurbi'lerini akla getiriyordu. Askerlerin
    çoğu sömürgelerden getirilmişti; kimileri Yeni Dünya ülkelerinde iş
    çevirmiş insanlardı ve bez çadırlardan daha kalıcı bir barınak yapmaları
    gerektiğinde anılarından yararlanmışlar, ilişki kurmuş oldukları
    kabilelerin mimarisine öykünmüşlerdi. Ayrıca o savaşçı kitlesinde Faslı,
    zenci ve Asyalı nişancılar vardı ki kentlerden uzaklaşınca önem
    kazanıyorlar, kırın ortasında kendilerini uygarlık ustalarına çeviren bir
    üstünlüğe kavuşuyorlardı.
</div>
<div>
    <br/>
</div>
<div>
    Akarsuların yanında kuruması için serilmiş beyaz çamaşırlar çırpınıyordu.
    Belden yukarısı çıplak sıra sıra adamlar sabahın serinliğine meydan
    okuyorlar, durgun suya eğilip gürültüyle yıkanıyorlar, sonra sert
    hareketlerle ovunarak kurulanıyorlardı... Bir köprünün üstünde bir asker
    korkuluk duvarını masa gibi kullanarak bir şeyler yazıyordu...
</div>
<div>
    <br/>
</div>
<div>
    Aşçılar dumanları tüten kazanların çevresinde uğraşıyorlardı. Ağaçların
    reçine kokularıyla ıslak toprağın kokusu arasına yağlı bir sabah çorbası
    kokusu saçılmaktaydı.
</div>
<div>
    <br/>
</div>
<div>
    Tahta ve çinkodan çırpıştırılmış upuzun barakalar süvarilerle topçuların
    hayvanları ve malzemeleri için kullanılıyordu. Askerler atlarını açık
    havada temizleyip nallıyorlardı, hayvanlar pırıl pırıl, semizdiler. Siper
    savaşı onların semirmesine yaramıştı.
</div>
<div>
    <br/>
</div>
<div>
    — Keşke Marne Çarpışması'nda böyle olsalardı!.. –dedi Desnoyers dostuna.
</div>
<div>
</div>
<div>
    <br/>
</div>
<div>
    Şimdi atlar sonu gelmez bir istirahatta yaşıyorlardı. Binicileri atsız
    çarpışıyor, siperlerden ateş ediyorlardı. Hayvanlar manastırlara layık bir
    dinginlik içinde şiştikçe şişiyorlardı ve dolu yemliklerinin önünde
    hastalanmasınlar diye dolaşmaya çıkarılmaları gerekiyordu.
</div>
<div>
    <br/>
</div>
<div>
    Ovanın üstünde, gri kızböcekleri gibi, uçmaya hazırlanan birkaç uçak
    belirdi. Çevrelerinde bir alay insan toplanmıştı. Askere dönüştürülmüş
    köylüler bu makineleri kullanmakla görevli silah arkadaşlarına hayranlıkla
    bakıyorlardı. Onlarda köy masallarının kutsal ve korkulan büyücülerinin
    gücünü görüyorlardı.
</div>
<div>
    <br/>
</div>
<div>
    Don Marcelo, Fransızların üniformalarındaki genel değişikliği fark etti.
    Hepsi tepeden tırnağa gri-mavi giymişlerdi. Marne günlerinde görmüş olduğu
    kırmızı pantolonlar, kırmızı kepler yoktu artık. Yollardan geçenler hep
    askerlerdi. Tüm araçlar, hatta öküz arabaları bile erler tarafından
    yönetiliyordu.
</div>
<div>
    <br/>
</div>
<div>
    Derken otomobil yangından yıkılıp kararmış bir öbek evin yanında durdu.
</div>
<div>
    <br/>
</div>
<div>
    — İşte geldik –dedi subay–. Şimdi birazcık yürüyeceğiz. Senatörle dostu
    karayolundan yürümeye başladılar.
</div>
<div>
    <br/>
</div>
<div>
    — Oradan olmaz –diye uyardı rehberleri–. O yolda hayati tehlike var. Hava
    akımlarından sakınmak gerek.
</div>
<div>
    <br/>
</div>
<div>
    Sonra açıkladı: Toprağın çukurluğuna inen, sonra ufukta, iki sıra ağaçla
    yanmış evlerin ortasında beyaz şeridi yukarıya doğru tırmanan o karayolunun
    ucunda Almanlar toplarını yerleştirmiş, siperlerini kazmışlardı.
    Puslu-dumanlı loş sabah
</div>
<div>
</div>
<div>
    <br/>
</div>
<div>
    kendilerini düşman ateşinden koruyordu. Güneşli bir gün olsaydı, otomobilin
    gelişini bir obüsle selamlarlardı. "Bu savaş böyle işte –diye tamamladı
    sözlerini–; insan körü körüne eceline kucak açıyor."
</div>
<div>
    <br/>
</div>
<div>
    İki arkadaş bir gün önce onları sofrasına davet eden generalin tembihlerini
    anımsadılar. "Aman çok dikkatli olun; siper savaşı aldatıcıdır."
    Önlerindeki muazzam kırı ıpıssız gördüler, ama her zamanki görünümüydü.
    Kırın pazar günlerindeki haliydi; hani çalışanlar evlerindedirler ve toprak
    sessizce düşüncelere dalmış gibidir. Ovada bırakılmış şekilsiz nesneler
    görülüyordu, dinlenme günlerindeki tarım aletleri gibi. Bozuk otomobiller,
    mermilerinin patlamasıyla parçalanmış top arabaları olabilirdi.
</div>
<div>
    <br/>
</div>
<div>
    — Buradan –dedi subay, yanına Desnoyers'in otomobilin tepesinde getirmiş
    olduğu birkaç çuval ve paketi sırtlarında taşımaları için dört er almıştı.
</div>
<div>
    <br/>
</div>
<div>
    Kararmış bir tuğla duvar boyunca sıra olup yokuş aşağı bir yoldan indiler.
    Birkaç adım sonra yerin yüzeyi dizlerinin hizasındaydı; ilerleyince
    bellerine kadar yükseldi; sonra omuzlarına vardı; böylelikle toprağın içine
    gömüldüler, başlarının üstünde yalnız dar bir gökyüzü şeridi görüyorlardı.
</div>
<div>
    <br/>
</div>
<div>
    Kırın ortasındaydılar. Yolun girişini gizleyen yıkıntı öbeğini arkalarında
    bırakmışlardı. Acayip bir gidiştir tutturmuşlardı, düz hattan kaçınıyormuş
    gibi, zikzak çiziyor, dönemeçler, sert köşeler dönüyorlardı. O oyuk muazzam
    bir yeraltı kentinin ana caddesi gibiydi, sağa sola yine bir o kadar
    karmaşık patikalar açılıyordu. Yürüyor... yürüyorlardı. Böylece çeyrek saat
    geçti, yarım saat geçti, bir saat geçti. Lacour ile dostu iki yanı
    ağaçlıklı karayollarını, gökyüzünü, kırları görerek açık
</div>
<div>
</div>
<div>
    havada yürümeyi özlemle düşünüyorlardı. Aynı yönde yirmi adım attıkları
    olmuyordu. Önlerinde giden subay ikide bir bir dönemeçte kayboluyordu. Peşi
    sıra gidenler zahmetle
</div>
<div>
    <br/>
</div>
<div>
    soluyorlar, onunla görünmeden konuşuyorlardı; kaybolmamak için adımlarını
    sıklaştırmak zorundaydılar. Arada bir duralıyor, bir araya toplanıyor,
    grubu sayıyorlardı, yan galerilerden birine dalıp kaybolan olmasın diye.
    Yer kaygandı. Bazı noktalarda inşaat iskelelerinden damlamışa benzeyen,
    neredeyse sıvılaşmış, beyaz, aşındırıcı bir çamur vardı.
</div>
<div>
    <br/>
</div>
<div>
    Adımlarının yankısı ve omuzlarının sürtmesiyle iki yandaki toprak
    duvarlardan parçalar koparıyor, ufak taşlar söküyorlardı. O koca hendek
    zaman zaman yükseliyor, onlar da hendekle birlikte yükseliyorlardı. Biraz
    zorlanınca toprak yığınlarının üstünden çevreyi görebiliyorlardı. Ama
    gördükleri şey işlenmemiş tarlalar, dikenli teller ve telgraf direkleriydi,
    yine o ıpıssız, dinlenme halindeki kır manzarası. Subay o merakın bazen
    nelere mal olduğunu deneyimle bildiğinden, seyri uzatmalarına fırsat
    vermiyordu: "İlerleyelim, ilerleyelim."
</div>
<div>
    <br/>
</div>
<div>
    Bir buçuk saattir yürüyorlardı. İki yolcu bu zikzaklı gidişten yorulmuş,
    sersemlemişlerdi. İleri mi gidiyorlar, geri mi, anlamaz olmuşlardı. Sert
    yamaçlar, sürekli dolambaçlar başlarını döndürüyordu artık.
</div>
<div>
    <br/>
</div>
<div>
    — Daha çok var mı? –diye sordu senatör.
</div>
<div>
    <br/>
</div>
<div>
    — İşte şurası –dedi subay, toprak yığınlarının üstünü işaret ederek.
</div>
<div>
</div>
<div>
    Şurası dediği bir yıkılmış çan kulesiyle uzaktan görünen birkaç yanmış
    evdi; birkaç kez iki taraf arasında el değiştirmiş bir köyün kalıntıları.
    Yerin üstünde olsalar dümdüz giderek bu mesafeyi yarım saatte alırlardı.
    Yeraltı yolunun düşmanın ilerlemesini engellemek için hazırlanmış sert
    dönemeçlerine kır istihkâmının içindeki engelleri de eklemek gerekiyordu:
    Parmaklıklarla kesilmiş tüneller, havada asılı duran, dikenli telden
    yapılmış kocaman kafesler; aşağı indirildiğinde yarığı kapatsınlar da
    savunmacılar ağın deliklerinden ateş edebilsinler diye.
</div>
<div>
    <br/>
</div>
<div>
    Birtakım çıkınlar ve su kovaları taşıyan askerlerle karşılaşmaya
    başladılar. Karmaşık yan yollarda kayboluyorlardı. Kimileri kereste
    yığınları üstüne oturmuş, siperlerde basılmış ufak bir gazeteyi okuyarak
    gülümsüyorlardı.
</div>
<div>
    <br/>
</div>
<div>
    Yolda yerin üstünde bir yerleşim yerine yaklaştıkça görülen belirtiler
    görülmeye başlıyordu. Askerler bir yana çekilerek kafileye yol
    veriyorlardı; yan sokaklarda sakallı, meraklı yüzler beliriyordu.
    Uzaklardan kuru patlamalardan oluşan bir gürültü geliyordu, bu dolambaçlı
    yolun ucunda bir atış poligonu varmış ya da bir grup avcı güvercinlere ateş
    ediyormuş gibiydi.
</div>
<div>
    <br/>
</div>
<div>
    Sabah hâlâ sisli ve buz gibiydi. Çevrenin nemine karşın birkaç kez
    ziyaretçilerin tepelerinde yapışkan bir at sineği vızıldadı.
</div>
<div>
    <br/>
</div>
<div>
    — Tüfek mermisidir –dedi subay sadece.
</div>
<div>
    <br/>
</div>
<div>
    Desnoyers başını biraz omuzlarının arasına gömdü. O böcek vızıltısını gayet
    iyi tanıyordu. Senatör adımlarını hızlandırdı;
</div>
<div>
</div>
<div>
    <br/>
</div>
<div>
    yorgunluğunu duymaz olmuştu.
</div>
<div>
    <br/>
</div>
<div>
    Kendilerini bir albayın huzurunda buldular, onları atölyelerini gösteren
    bir mühendis, zırhlısının toplarını ve kulelerini gösteren bir deniz subayı
    edasıyla karşıladı. Siperlerin bu bölümünü işgal eden taburun komutanıydı.
    Don Marcelo oğlunun onun emrinde olduğunu düşünerek ilgiyle baktı.
</div>
<div>
    <br/>
</div>
<div>
    — Bu aynı bir savaş gemisi gibi –dedi adam onları selamladıktan sonra.
</div>
<div>
    <br/>
</div>
<div>
    İki arkadaş yeraltı istihkâmının bir geminin içine benzediğini teslim
    ettiler. Bir siperden öbürüne geçiyorlardı. Son hattaki, en eski
    siperlerden biriydi; karanlık galeriler yalnızca mazgallardan ve mitralyöz
    yuvalarının geniş, alçak pencerelerinden incecik ışınlar alıyordu. Upuzun
    savunma hattı yer yer kısa, üstü açık mekânlarla kesilen bir tünel
    oluşturuyordu. Işıktan karanlığa, karanlıktan ışığa geçmenin sert etkisi
    gözleri yoruyordu. Yanlardaki duvarlara çakılmış tahta banklar vardı,
    gözcülerin başlarını çıkarabilmeleri ya da çevreyi periskopla
    seyredebilmeleri içindi. Kapalı mekânlar hem top bataryası hem yatakhane
    olarak kullanılıyordu.
</div>
<div>
    <br/>
</div>
<div>
    Bu konaklama yerleri başlangıçta ileri hattakiler gibi üstü açık
    siperlerdi. Düşmanı püskürtüp toprak kazanınca, bütün bir kışı orada
    geçiren savaşçılar daha rahat yerleşme olanaklarını araştırmışlardı. Üstü
    açık hendekleri yıkılmış evlerin kirişleriyle örtmüşler, kirişlerin üzerine
    tahta levhalar, kapılar, pencereler yığmışlardı, o tahtaların üstünü de
    birkaç kat toprak çuvalıyla kapatmışlardı. Bu çuvalları kaplayan humusta
    otlar bitmiş, siperin sırtı yemyeşil bir kır görünümü almıştı. Böyle
    yapılmış tavanlar düşen obüslere dayanıyordu,
</div>
<div>
</div>
<div>
    mermiler büyük zarar vermeksizin gömülüp kalıyordu. Bir patlamayla tavan
    fazla parçalanırsa, mağara insanları uykusuz karıncalar misali, gece vakti
    çıkıyor, konutlarının "damını" yeniden çabucak örüyorlardı.
</div>
<div>
    <br/>
</div>
<div>
    Her şey tertemizdi, kadınlardan uzak, kendi işlerine dalmış yaşayan
    erkeklerin elinden geldiği türden, inceliksiz, beceriksiz bir temizlik. Bu
    galeriler manastır ya da cezaevi avlularını, zırhlıların güvertelerini
    andırıyordu. Bulundukları kat, siperleri birleştiren üstü açık mekânlardan
    yarım metre daha aşağıdaydı. Subaylar inip çıkmak zorunda kalmaksızın
    ilerleyebilsinler diye, kapıdan kapıya iskele gibi kalaslar konmuştu.
</div>
<div>
    <br/>
</div>
<div>
    Erler komutanlarını görünce hazır ola geçiyorlardı. Başları kalasların
    üstünden yürüyenlerin belleri hizasına ulaşıyordu. Desnoyers bütün bu
    insanlara hevesle baktı. Julio neredeydi acaba?
</div>
<div>
    <br/>
</div>
<div>
    Değişik bölmelerin kendilerine özgü görünümlerini dikkatle seyretti. Hepsi
    aynı biçimde yapılmış görünüyordu, ama içlerinde yaşayanlar süsleyerek
    özelleştirmişlerdi. Dışarıdan bakılınca hepsi birdi; düşmana dönük
    tüfeklerin yerleştirildiği mazgallar ve mitralyöz pencereleri. Bu
    deliklerin yanında ayakta duran gözcüler, güverteden denizi gözleyen
    denizciler gibi ıssız kırı gözlüyordu. İçeriden bakılınca silahlıklar ve
    yatakhaneler göze çarpıyordu; kalaslardan yapılmış, denizci ranzaları gibi
    üç sıra ranza. Saf ruhlara özgü sanatsal bezeme hevesi yeraltı konutlarının
    süslenmesine yol açmıştı. Her askerin gazete kupürlerinden ve renkli
    kartpostallardan oluşan bir müzesi vardı. Parlak kartondan tiyatro
    artistleri ve
</div>
<div>
</div>
<div>
    dansözler boyalı dudaklarıyla gülümseyerek barınağın kadınsız ortamını
    şenlendiriyordu.
</div>
<div>
    <br/>
</div>
<div>
    Don Marcelo yüzlerce erkek görüp de aralarında oğlunu göremeyince
    sabırsızlandı. Bakışlarıyla uyardığı senatör büyük bir saygı göstererek
    önlerinden giden komutana bir şeyler söyledi. Adam Julio Desnoyers'in kim
    olduğunu çıkarabilmek için belleğini zorladı. Ama fazla duraksamadı.
    Çavuşun yiğitliklerini anımsadı.
</div>
<div>
    <br/>
</div>
<div>
    — Mükemmel bir askerdir –dedi–; gidip hemen çağıracaklar Bay Senatör...
    Kendi grubuyla birlikte ileri hattaki siperlerde görev başında şu anda.
</div>
<div>
    <br/>
</div>
<div>
    Onu görmekte sabırsızlanan baba o ileri hatta götürülmeyi istedi; ama
    isteği komutanla diğer subayların gülümsemelerine neden oldu. O üstü açık
    hendekler sivillerin ziyaretine elverişli değildi, düşmanın elli-yüz metre
    yakınındaydı ve dikenli tellerle toprak çuvallarından başka savunması
    bulunmuyordu. Her zaman çamur içindeydi o hendekler; mermilerin menzilinde,
    yerde sürünmek gerekiyordu, insan mermilerin yerden kaldırdığı toprağın
    sırtına yağdığını duyumsardı. O ileri hatlara ancak savaşanlar gidebilirdi.
</div>
<div>
    <br/>
</div>
<div>
    — Her zaman için tehlike var –diye sürdürdü komutan–, her zaman çatışma
    olur... Nasıl ateş ediyorlar, duymuyor musunuz?
</div>
<div>
    <br/>
</div>
<div>
    Gerçekten de Desnoyers o zamana değin dikkat etmediği uzak bir tıkırtı
    işitti. Oğlunun orada, tüfek atışlarının olduğu yerde bulunduğunu düşününce
    yüreği sıkıştı. Her gün onu
</div>
<div>
</div>
<div>
    çevreleyen tehlikelerin gerçeği öylece önüne serilmişti. Ya o anda, kendisi
    onu bir daha göremeden ölseydi?..
</div>
<div>
    <br/>
</div>
<div>
    Zaman Don Marcelo'yu çileden çıkaran bir ağırlıkla geçti. İleri hatta haber
    gönderdikleri ulağın yerine hiç varmayacağını düşündü. Komutanın
    göstermekte olduğu bölümlere şöyle bir göz attı: Erlerin tuvalet ve
    temizlenme yeri olarak kullanılan yeraltı odaları; ilkel bir tesisat
    kurulmuş banyolar; üzerinde kocaman bir tabela bulunan bir mağara: "Zafer
    Kafe"; "Tiyatro" tabelası olan bir başka mağara...
</div>
<div>
    <br/>
</div>
<div>
    Lacour bunların hepsiyle ilgileniyordu, tehlike karşısında gülen, şarkı
    söyleyen Fransızların şen karakterini övüyordu. Arkadaşı ise hep Julio'yu
    düşünüyordu. Ne zaman karşılaşacaklardı acaba?..
</div>
<div>
    <br/>
</div>
<div>
    Bir mitralyöz penceresinin önünde durdular, subayların tembihlerine uyarak
    yatay yarığın iki yanında, gövdelerini gizleyip ihtiyatla başlarını
    uzattılar ve tek gözleriyle baktılar. Derin bir hendek ve yerin karşı
    tarafını gördüler. Yakın mesafede dikenli tellerle birleştirilmiş birkaç
    sıra çapraz tahta vardı, topluca sıkışık bir telli çit oluşturuyorlardı.
    Yüz metre ötede ikinci bir telli çit. Derin bir sessizlik egemendi
    ortalığa, mutlak bir yalnızlığın sessizliği, dünya uykuya dalmış gibiydi.
</div>
<div>
    <br/>
</div>
<div>
    — Almanlar orada işte –dedi komutan alçak bir sesle.
</div>
<div>
    <br/>
</div>
<div>
    — Nerede? –diye sordu senatör görmeye çalışarak.
</div>
<div>
    <br/>
</div>
<div>
    Komutan ikinci telli çiti gösterdi, Lacour ile arkadaşı oranın Fransızların
    olduğunu sanmışlardı. Alman siperiydi oysa.
</div>
<div>
</div>
<div>
    <br/>
</div>
<div>
    — Yüz metre ötelerindeyiz –diye sürdürdü–; ama epeyi zaman var ki bu yandan
    saldırıya geçmiyorlar.
</div>
<div>
    <br/>
</div>
<div>
    İkisi de biraz heyecanlandılar; öyle ya, düşman çok yakın mesafedeydi,
    yerin altında gizlenmişti, bu esrarlı görünmezliğinden ötürü daha da
    korkunç geliyordu. Ya birdenbire süngüsünü takmış, el bombaları, yanıcı
    sıvılar, boğucu gazlarla gelip sipere çullansaydı!..
</div>
<div>
    <br/>
</div>
<div>
    O pencereden ileri hattaki çatışmayı daha da yoğun olarak duydular. Atışlar
    yaklaşıyor gibiydi. Komutan onları sertçe gözlem yerinden uzaklaştırdı;
    ateş yayılır, oraya kadar ulaşır diye korkuyordu. Erler, hiç emir almadan,
    alışkanlığın çabukluğuyla, yatay durumda, mazgallardan dışarı uzanmış duran
    tüfeklerine yaklaştılar.
</div>
<div>
    <br/>
</div>
<div>
    Ziyaretçiler yine tek sıra halinde ilerlediler. Eskiden, şimdi yerle bir
    edilmiş evlerin mahzenleri olan kovuklara indiler. Subaylar bu kovuklarda,
    her türlü enkazı kullanarak yerleşmişlerdi. Ağaç gövdeleri üstüne
    oturtulmuş bir kapı masa görevi yapıyordu. Tavanlarla duvarlar Paris
    mağazalarından gelme kretonla kaplanmıştı. Telgraf ve telefon aygıtlarının
    madeni pırıltısı arasında kadın ve çocuk fotoğrafları süslüyordu duvarları.
</div>
<div>
    <br/>
</div>
<div>
    Desnoyers bir kapının üzerinde yılların, belki de yüzyılların sararttığı
    fildişinden bir İsa gördü, kuşaktan kuşağa miras kalmış, nice kişinin can
    çekişmesine tanık olmuş bir simge...
</div>
<div>
    <br/>
</div>
<div>
    Bir başka kovukta, göze çarpan bir yerde yedi delikli bir at nalına
    rastladı. Bu tehlike ve ölüm ortamına dini inançlar kanatlarını boylu
    boyunca germişlerdi, ayrıca en gülünç batıl inanışlar yeni bir değer
    kazanmıştı ve kimse onlara gülmeye cesaret edemiyordu.
</div>
<div>
</div>
<div>
    Yeraltı dehlizlerinden birinin çıkışında, üstü açık mekânlardan birinin
    ortasında, oğluyla karşılaştı. O olduğunu komutanın eliyle göstermesinden
    anladı, bir asker gülümseyerek, ellerini uzatarak kendisine doğru
    ilerliyordu. Nice kez hiç yanılmaz diye söz ettiği babalık içgüdüsü bu kez
    kendisini uyarmamıştı. Ayakları birer çamur güllesine dönüşmüş, kaputunun
    rengi solmuş, kenarları lime lime olmuş, omuzlarına değin çamura batmış,
    ıslak bez ve kösele kokan bu çavuşun Julio olduğunu nereden bilsindi?.. İlk
    kucaklaşmalarından sonra, ondan ayrılmadan, başını geriye çekip süzdü.
    Esmer solgunluğu tunç rengi bir ton almıştı. Sakalı uzamıştı, kapkara,
    kıvırcık bir sakal. Don Marcelo kayınpederini anımsadı. Kentauros Madariaga
    olsa, açık hava yaşamının kabalaştırdığı bu savaşçıda kendini görürdü
    kuşkusuz. İlk anda onun kir pas içinde, yorgun haline acıdı; ama ardından
    onu salonlarda şan aldığı zamanlardakinden daha yakışıklı, daha ilginç
    buldu.
</div>
<div>
    <br/>
</div>
<div>
    — Neye ihtiyacın var?.. Ne istersin?
</div>
<div>
    <br/>
</div>
<div>
    Sesi sevecenlikle titriyordu. Güneşten yanmış, gürbüz savaşçıyla yirmi yıl
    önce, bir çocuğu elinden tutmuş, Buenos Aires vitrinlerinin önünde durduğu
    zamanlardaki ses tonuyla konuştu.
</div>
<div>
    <br/>
</div>
<div>
    — Para ister misin?..
</div>
<div>
    <br/>
</div>
<div>
    Oğluna vermek için yüklüce bir miktar para getirmişti. Ama asker sanki
    kendisine bir oyuncak önermişler gibi omuz silkti. Ömründe bu kadar zengin
    olmamıştı. Paris'te dünya kadar parası vardı ve ne yapacağını bilemiyordu;
    hiçbir işine yaramıyordu para.
</div>
<div>
</div>
<div>
    — Sigara yolla bana... Kendim ve arkadaşlarım için. Annesi seçme
    yiyecekler, tütün, giyecek dolu kocaman koliler yolluyordu. Ama o hiçbir
    şeyi kendine saklamıyordu; hepsini arkadaşlarına dağıtıyordu, onlar yoksul
    ailelerin çocuklarıydı ya da hiç kimseleri yoktu. Cömertliğinin şanı
    grubundan bölüğüne, oradan da tüm tabura yayılmıştı. Don Marcelo
    yakınlarından geçen erlerin bakışlarında ve gülümsemelerinde hoş bir ünün
    tanışıklığını sezdi. Bir milyonerin eli açık evladıydı o. Çavuş
    Desnoyers'in babasının gelmiş olduğu haberi yayıldığında bu sevecenlik
    kendisini de okşadı, denizin öte yanında masallara layık bir servetin
    sahibi, güçlü biriydi.
</div>
<div>
    <br/>
</div>
<div>
    — İsteklerin içime doğdu –diye sürdürdü yaşlı adam.
</div>
<div>
    <br/>
</div>
<div>
    Gözleriyle ta otomobilden yeraltı dehlizlerinin dolambaçları boyunca
    taşınıp getirilen çuvalları arıyordu.
</div>
<div>
    <br/>
</div>
<div>
    Oğlunun, Argensola'nın ballandıra ballandıra, abartarak anlattığı tüm
    yiğitlikleri şimdi belleğinde geçit yapıyordu. İşte kahraman gözlerinin
    önündeydi.
</div>
<div>
    <br/>
</div>
<div>
    — Memnun musun?.. Kararından pişman olmadın mı?..
</div>
<div>
    <br/>
</div>
<div>
    — Evet; memnunum baba... çok memnunum.
</div>
<div>
    <br/>
</div>
<div>
    Böbürlenmeden, alçakgönüllülükle konuştu Julio. Yaşantısı zordu gerçi, ama
    milyonlarca kişininkinin aynıydı. Topu topu birkaç düzine erden oluşan
    bölüğünde zekâsı, öğrenim düzeyi, karakteri kendisinden üstün kimseler
    vardı. Hepsi de o hoyrat deneyimi cesaretle üstlenmişler, görevini yapmanın
    mutluluğunu duyuyorlardı. Hem ortak tehlike insanların en soylu erdemlerini
    geliştirmelerine yarıyordu. Barış zamanında
</div>
<div>
</div>
<div>
    arkadaşlığın ne demek olduğunu asla şimdiki gibi bilemezdi. Ne güzel özveri
    örnekleriyle karşılaşmıştı!
</div>
<div>
    <br/>
</div>
<div>
    — Savaş bittiğinde, insanlar daha iyi olacaklardır... daha cömert
    olacaklardır. Hayatta kalanlar büyük işler başaracaklardır.
</div>
<div>
    <br/>
</div>
<div>
    Evet; memnundu. Ömründe ilk kez kendini faydalı hissetmenin zevkine
    varıyordu, bir işe yaradığı, bu dünyadan gelip geçişinin meyvesiz
    kalmayacağına inanıyordu. Varlığının boşluğunu nasıl dolduracağını bilmeyen
    ve bin bir havailikle doldurmaya çabalayan o Desnoyers'i acıyarak
    anımsıyordu. Şimdi tüm gücünü adadığı yükümlükleri vardı; geleceğin
    yaratılmasında emeği geçiyordu, işte şimdi erkek olmuştu.
</div>
<div>
    <br/>
</div>
<div>
    — Memnunum –diye yineledi.
</div>
<div>
    <br/>
</div>
<div>
    Babası ona inanıyordu. Ama dürüst bakışının bir köşesinde acılı bir şey,
    belki de günün heyecanları arasında hâlâ ayak direyen bir anı sezinler gibi
    oldu. Belleğinden Bayan Laurier'nin incecik bedeni geçti. Oğlunun onu hâlâ
    anımsadığını sezdi. "Ah, onu alıp buraya getirebilmeliydim ki!.." Bir yıl
    öncesinin katı babası, aklında bu ahlakdışı isteği dile getiren kendini
    şaşkınlıkla seyretti.
</div>
<div>
    <br/>
</div>
<div>
    Öyle bir çeyrek saat ellerini ayırmadan, bakışarak kaldılar. Julio annesini
    ve Chichì'yi sordu. Ondan sık sık mektup alıyordu, ama merakını gidermeye
    yetmiyordu. Argensola'nın refah, bolluk içindeki yaşamını öğrenince güldü.
    Kendisini sevindiren bu havadisler kuş uçuşu ancak yüz kilometre ötedeki
    bir dünyadan geliyordu, ama öylesine uzaktı... öylesine uzaktı ki o dünya!
</div>
<div>
</div>
<div>
    Birden baba oğlunun dikkatinin biraz dağıldığını fark etti. Alarmlar,
    pusularla dolu bir yaşantıda bilenmiş duyuları oradan uzaklaşır, çatışma
    seslerine yoğunlaşır gibiydi. Artık işitilen tek tek atışlar değildi.
    Birleşiyor, sürekli bir çatırtıya dönüşüyorlardı.
</div>
<div>
    <br/>
</div>
<div>
    Baba-oğul daha rahat konuşsunlar diye uzaklaşmış bulunan senatör ortaya
    çıktı.
</div>
<div>
    <br/>
</div>
<div>
    — Bizi buradan dehliyorlar dostum. Ziyaretlerimizde pek talihli çıkmadık.
</div>
<div>
    <br/>
</div>
<div>
    Artık erler geçmiyordu. Çarpışmaya hazırlanan bir gemideki gibi, hepsi
    gidip yerlerini almışlardı. Julio duvara dayamış olduğu tüfeğini aldı. Aynı
    anda babasının kafasının üstünden biraz toz kalktı; toprakta ufak bir delik
    açıldı.
</div>
<div>
    <br/>
</div>
<div>
    — Çabuk, buradan uzaklaşın –dedi Don Marcelo'yu itekleyerek.
</div>
<div>
    <br/>
</div>
<div>
    Üstü kapalı bir siperde ayrıldılar, kısa, gergin bir veda: "Hoşça kal
    baba." Bir öpücük verip sırtını döndü. Arkadaşlarının yanına dönmekte
    sabırsızlanıyordu.
</div>
<div>
    <br/>
</div>
<div>
    Ateş tüm hatta yayılmıştı. Askerler istiflerini bozmadan ateş ediyorlardı,
    sanki sıradan bir iş yapar gibi. Her gün çıkan bir çatışmaydı, kimin
    başladığı tam olarak bilinmiyordu, iki silahlı kitlenin kısa mesafede,
    karşı karşıya mevzilenmesinin sonucuydu. Tabur komutanı bir saldırı
    denemesi yapılmasından korkarak ziyaretçilerinden ayrıldı.
</div>
<div>
    <br/>
</div>
<div>
    Onlara rehberlik etmekle görevli subay bir kez daha kafilenin başına geçti,
    geldikleri dolambaçlı, kaygan yoldan gerisingeri dönmeye başladılar.
</div>
<div>
</div>
<div>
    Bay Desnoyers başı önüne eğik yürüyordu, düşmanın saldırısının sevincini
    yarıda kesmesine öfkelenmişti.
</div>
<div>
    <br/>
</div>
<div>
    Gözlerinin önünde Julio'nun bakışı, onun için yolculuğun en büyük yeniliği
    olan kapkara, kıvırcık sakalı uçuşuyordu. Yaşamına yeni bir anlam bulmuş
    olan ciddi erkek sesini duyuyordu.
</div>
<div>
    <br/>
</div>
<div>
    — Memnunum baba... memnunum.
</div>
<div>
    <br/>
</div>
<div>
    Giderek uzakta kalan çatışma acılı bir tedirginlik saçıyordu yüreğine.
    Derken içgüdüsel, saçma, son derece kesin bir inanç doğdu içinde. Oğlunu
    bir ilah gibi güzel ve ölümsüz görüyordu. Tüm tehlikelerden sapasağlam
    çıkacağı doğuyordu içine. Başkalarının ölmesi doğal bir şeydi; oysa
    Julio!..
</div>
<div>
    <br/>
</div>
<div>
    Her adımında ondan uzaklaşırken kulaklarında umudun şarkısını duyuyordu. O
    şarkının hoş güftesinin yankısı gibi, zihninde şöyle yineledi baba:
</div>
<div>
    <br/>
</div>
<div>
    — Onu öldürecek kişi anasından doğmadı. Yüreğim öyle diyor, hiç yanıltmaz
    beni... Onu öldürecek kişi anasından doğmadı!
</div>
<div>
</div>
<div>
    IV
</div>
<div>
</div>
<div>
    Onu Öldürecek Kişi Anasından Doğmadı
</div>
<div>
    <br/>
</div>
<div>
    <br/>
</div>
<div>
    Aradan dört ay geçince Don Marcelo'nun bu inancı fena bir darbe yedi. Julio
    yaralanmıştı. Ama haberi üzücü bir gecikmeyle aldığı sırada, Lacour, Savaş
    Bakanlığı'nda yaptığı araştırmayla onu sakinleştirdi. Çavuş Desnoyers
    asteğmen olmuştu, yarası hemen hemen iyileşmişti ve senatörün işe el
    atmasıyla ailesinin yanına on beş günlük bir nekahet dönemi geçirmeye
    gelecekti.
</div>
<div>
    <br/>
</div>
<div>
    — O bir kahraman, dostum –diye tamamladı sözlerini Lacour–. Komutanlarının
    onun hakkında dediklerini okudum. Bölüğünün başında bir Alman bölüğüne
    saldırmış; yüzbaşısını kendi eliyle öldürmüş; bilmem daha başka ne
    yiğitlikler yapmış... Nişan vermişler, subaylığa terfi ettirmişler...
    Gerçek bir kahraman.
</div>
<div>
    <br/>
</div>
<div>
    Ve baba, duygulanıp ağlayarak, titreyerek başını sallıyordu; gün geçtikçe
    yaşlanmakta, gün geçtikçe heyecanı artmaktaydı. Yaralanma haberini alınca
    ilk anlarda inancının sarsılmış olmasından pişmandı. Az kalsın oğlunun
    ölebileceğini düşünmüştü. Ne saçma!.. Julio'yu öldürecek kişi anasından
    doğmamıştı; yüreği öyle söylüyordu.
</div>
<div>
    <br/>
</div>
<div>
    Günün birinde onun kapıdan içeri girdiğini gördü, kadınların çığlıkları,
    ayılıp bayılmaları arasında. Zavallı Dona Luisa ona sarılmış ağlıyordu,
    kollarını boynuna dolamış, heyecan sarsıntıları geçiriyordu. Chichì onu
    ağırbaşlılıkla, düşünceler içinde seyretti, aklının bir yarısını yeni
    gelene verdi, öbür yarısı uzaklara uçmuş, öteki savaşçıyı arıyordu.
</div>
<div>
</div>
<div>
    Bakır tenli nedimeler bir perde aralığının arkasında aralarında çekiştiler,
    meraklı ceylan gözlerini o deliğe uydurdular.
</div>
<div>
    <br/>
</div>
<div>
    Baba etekleri arkasında düğümlenen gri kaputun kollarındaki sırmalı
    dörtgene hayranlıkla baktı, sonra Fransızların siper savaşı için
    hazırladıkları düz kenarlı lacivert miğferi inceledi. Geleneksel kep
    ortadan kaybolmuştu. Eski İspanyol okçularınınkini andırır havalı bir
    başlık Julio'nun yüzünü gölgeliyordu. Kısa kesilmiş, bakımlı sakalına da
    dikkat etti, siperde gördüğüne hiç benzemiyordu. Hastaneden yeni çıktığı
    için tertemiz, özenliydi.
</div>
<div>
    <br/>
</div>
<div>
    — Bana benziyor, değil mi? –dedi yaşlı adam gururla.
</div>
<div>
    <br/>
</div>
<div>
    Dona Luisa annelerin benzerlikler konusundaki titizliğiyle itiraz etti.
</div>
<div>
    <br/>
</div>
<div>
    — Benzemek ne kelime, tıpkı sen.
</div>
<div>
    <br/>
</div>
<div>
    Onu sağlıklı, neşeli gören tüm aile birden tedirginliğe kapıldı. Hiçbir
    tehlike kalmadığına inanmak için yarasını görmek istiyorlardı.
</div>
<div>
    <br/>
</div>
<div>
    — Önemsiz bir şey, canım! –diye itiraz etti asteğmen–. Omzuma bir mermi
    saplandı. Doktorlar ilkin sol kolumu kaybedeceğim diye korktular; ama sonra
    hepsi geçti... Sözü edilecek bir şey değil.
</div>
<div>
    <br/>
</div>
<div>
    Chichì, Julio'yu tepeden tırnağa bakışlarıyla denetledi, askeri şıklığının
    ayrıntılarını derhal keşfetti. Kaputu eprimiş, kirliydi, tozlukları
    çizilmişti, terli kumaş, kösele, sert tütün kokuyordu; ama bileklerinden
    birinde bir platin saat vardı, öbüründe künyesi bir altın zincirle
    tutturulmuştu. Ağabeyine doğuştan zevkli olduğu için hep hayrandı, bu
    ayrıntıları sonra
</div>
<div>
</div>
<div>
    René'ye aktarmak için aklının bir köşesine not etti. Ardından, annesini bir
    borç isteyerek şaşırtmanın yerinde olup olmadığını düşündü; topçu subayına
    kendisi bir armağan yollamak istiyordu.
</div>
<div>
    <br/>
</div>
<div>
    Don Marcelo kendini önündeki mutluluk ve şan dolu on beş güne hazırlamıştı.
    Asteğmen Desnoyers yalnız başına sokağa çıkamadı. Babası vestiyerde
    alçakgönüllü ve şanlı bir pırıltıyla kendini gösteren miğferin civarında
    dolanıp duruyordu. Julio onu kafasına geçirir geçirmez ortaya
    çıkıveriyordu, şapkası ve bastonuyla o da sokağa çıkmaya hazırdı.
</div>
<div>
    <br/>
</div>
<div>
    — Sana eşlik etmeme izin verir misin?.. Seni rahatsız eder miyim? Bunu
    öylesine bir alçakgönüllülükle, dileğinin kabul görmesi için öylesine
    şiddetli bir istekle söylüyordu ki, oğlu onu çiğneyip geçemiyordu.
    Sokaklarda Argensola ile dolaşmak için servis merdiveninden sıvışmak ve
    benzeri okul çocuğu kurnazlıklarına başvurmak zorunda kalıyordu.
</div>
<div>
    <br/>
</div>
<div>
    Bay Desnoyers o güne değin Paris sokaklarında hiç bu kadar gururla
    yürümemişti, öyle ya, yanındaki delikanlının sırtındaki kaput şanlı bir
    eskilikteydi ve göğsü iki madalyayla kabarmıştı: Savaş Haçı ve Askeri
    Nişan. Bir kahramandı ve o kahraman onun oğluydu. Tramvaylarda ve metroda
    halkın sevecen bakışlarını her ikisine yönelik bir saygı olarak
    karşılıyordu. Kadınların bu yakışıklı çocuğun üstüne diktikleri ilgili
    gözler hem gururunu okşuyor, hem rahatını kaçırıyordu. Karşılaştıkları tüm
    askerler, ne kadar çok pırpırlı ve madalyalı olursa olsunlar, Julio ile
    kıyaslanmayı hak etmeyen "kaytarıcılar" gibi görünüyorlardı. Bastonlara,
    koltuk değneklerine dayanarak arabalardan inen yaralılar ise onları
</div>
<div>
</div>
<div>
    alçaltan bir acıma duygusu uyandırıyorlardı ancak. Biçareler!.. Onlar kendi
    oğlu gibi talihli çıkmamışlardı. Oysa onu öldürecek kişi anasından
    doğmamıştı, rastlantı sonucu bir yara alacak da olsa, izleri hemen
    siliniyor, yakışıklılığına gölge düşmüyordu.
</div>
<div>
    <br/>
</div>
<div>
    Bazen, özellikle de geceleyin, beklenmedik bir anlayış gösterip Julio'nun
    sokağa yalnız çıkmasına göz yumuyordu. Aşkta zaferden zafere koşan
    gençliğini anımsıyordu, savaştan önce pek başarılıydı. Ya şimdi kahraman
    asker nüfuzuyla kimleri elde etmezdi ki!.. Yatmaya gitmeden önce onun yatak
    odasının önünden geçerken, kahramanı önemli bir hanımefendinin yanında
    hayal ediyordu. Ancak ünlü bir kadın ona layıktı; baba gururu daha azıyla
    yetinemiyordu... Hiç aklına gelmezdi ki Julio, Argensola ile birlikte, bir
    asteğmenin basit zevkleriyle, bir müzikholde, bir sinemada, savaşın
    karattığı Paris'in tekdüze ve pırıltısız eğlentileriyle oyalanmaktaydı ve
    aşk zaferleri konusunda talihi eski arkadaşlıklarından bazılarını
    tazelemekten öteye gitmiyordu.
</div>
<div>
    <br/>
</div>
<div>
    Bir akşam onun yanında Champs Elysées'de yürürken, karşı yönden gelen bir
    hanımı görerek titredi. Bayan Laurier'di bu...
</div>
<div>
    <br/>
</div>
<div>
    Julio onu tanıyacak mıydı acaba? Oğlunun benzinin attığını, dalgın bir hava
    takınarak gözlerini başka kimselere çevirdiğini duyumsar gibi oldu. Kadın
    dimdik, kayıtsız, ilerledi. Bu soğuk tavrın karşısında yaşlı adam neredeyse
    sinirlendi. Oğlunun yanından geçip gidiyordu da içgüdüsü onu uyarmıyordu,
    ha! Ah, bu kadınlar!.. Arkasından bakmak için başını çevirdi, ama hemen
    vazgeçmek zorunda kaldı. Margarita'yı taş kesilmiş, arkalarından bakarken
    yakalamıştı, şaşkınlıktan benzi kül gibi, uzaklaşmakta olan askere derin
    bakışlarla bakıyordu. Don Marcelo o gözlerde hayranlık, aşk,
</div>
<div>
</div>
<div>
    belleğinde apansız uyanıveren koskoca bir geçmişi okur gibi oldu. Zavallı
    kadın!.. Ona karşı babaca bir sevgi duydu, sanki Julio'nun karısıymış gibi.
    Dostu Lacour ona Laurier çiftinden söz etmişti. Margarita'nın anne
    olacağını öğrenmişti. Ve yaşlı adam, karı-kocanın barıştığını da, zamanın
    geçtiğini de hesaba katmaksızın, sanki oğlunun payı olmuş gibi o analığa
    sevindi.
</div>
<div>
    <br/>
</div>
<div>
    O arada Julio sırtına dikilmiş o bakışlardan habersiz, solgun yüzüyle
    başını çevirmeden ilerliyor, duygularını gizlemek için bir şarkı
    mırıldanıyordu. Margarita'nın onun yanından hiç tanımaksızın geçip
    gittiğini sandı, çünkü yaşlı adam hiçbir şey söylemedi.
</div>
<div>
    <br/>
</div>
<div>
    Don Marcelo'nun başta gelen meraklarından biri oğlunun yaralandığı
    çatışmayı anlatmasıydı. Asteğmeni görmek için eve bir konuk gelir gelmez
    aynı isteği yinelemeden etmiyordu:
</div>
<div>
    <br/>
</div>
<div>
    — Seni nasıl yaraladıklarını anlat... Alman yüzbaşıyı nasıl öldürdüğünü
    anlat.
</div>
<div>
    <br/>
</div>
<div>
    Julio açıkça belli olan bir alçakgönüllülükle özür diliyordu. Kendi
    öyküsünden bıkmıştı artık. Babasının gönlü olsun diye senatörün,
    stüdyosunda Argensola'nın, Tchernoff'un, ziyarete gelen aile dostlarının
    önünde anlatmıştı... Artık dayanamaz olmuştu.
</div>
<div>
    <br/>
</div>
<div>
    O zaman baba öyküyü kendi anlatmaya başlıyordu, sanki gözleriyle görmüş
    gibi ayrıntılı, ballandırarak.
</div>
<div>
    <br/>
</div>
<div>
    Siperin karşısındaki bir şeker fabrikasının yıkıntılarını ele geçirmek
    gerekiyormuş. Almanlar, Fransız topçusunun
</div>
<div>
</div>
<div>
    ateşiyle oradan püskürtülmüşlermiş. Güvenilir bir adamın yöneteceği bir
    keşif kolu gerekiyormuş. Komutanlar da her zamanki gibi Çavuş Desnoyers'i
    seçmişler.
</div>
<div>
    <br/>
</div>
<div>
    Gün ağarınca, bölük ihtiyatla ilerlemiş, engelle karşılaşmamış. Erler
    yıkıntılara dağılmışlar. Julio tek başına sonuna kadar gitmiş, niyeti
    düşman saflarını incelemekmiş, ama bir duvarın arkasına geçince hiç
    beklemediği bir karşılaşma olmuş. Bir Alman yüzbaşıyla yüz yüze kalmış.
    Nefretten çok şaşkınlıkla göz göze bakışmışlar, aynı zamanda içgüdüsel
    olarak birbirlerini öldürmeye çalışıyor, her biri diğerinden daha hızlı
    davranmak istiyormuş. Yüzbaşı elindeki Fransa haritasını atmış. Sağ eliyle
    tabancasını araştırmış, kınından çekip çıkarmaya uğraşıyormuş, bakışlarını
    bir an olsun düşmanından ayırmıyormuş. Derken bu hareketin yararsız
    olduğunu görerek vazgeçmiş. Çok geçmiş artık. Ölümün karşısında iri iri
    açılmış gözleri hep öyle Fransıza dikiliymiş. O ise tüfeğini yüzüne kadar
    kaldırmışmış. Neredeyse burnunun dibinden ateş etmiş... Alman boylu boyunca
    yere yıkılmış.
</div>
<div>
    <br/>
</div>
<div>
    Oğlu ancak o zaman yüzbaşının emir erini fark etmiş, onun bir adım
    arkasından yürüyormuş. Er tüfeğiyle Desnoyers'e ateş edip omzundan
    yaralamış. Fransızlar koşup gelmişler, emir erini öldürmüşler. Sonra
    komutanları araziyi keşfederken az ileride durmuş bekleyen düşman bölüğüyle
    çatışmaya girmişler. Julio, yarasına karşın, bölüğünün başında direnmiş,
    fabrikayı daha üstün bir güce karşı korumuş, sonunda takviye kuvvetleri
    gelmiş ve arazi kesin olarak Fransızların elinde kalmış.
</div>
<div>
</div>
<div>
    <br/>
</div>
<div>
    — Böyle oldu oğlum, değil mi? –diye noktalıyordu Don Marcelo.
</div>
<div>
    <br/>
</div>
<div>
    Oğlu evetliyordu, yinelenmesinden rahatsızlık duyduğu bu öykünün bir an
    önce sonuçlanmasını diliyordu. Evet; öyle olmuştu. Ama babasının bilmediği,
    onun da asla söylemeyeceği şey, yüzbaşıyı öldürdükten sonra neyi
    keşfettiğiydi.
</div>
<div>
    <br/>
</div>
<div>
    İki erkek, onlara sonsuz gibi gelen bir saniye süresince yüz yüze
    bakıştıklarında, gözlerinde karşılaşmanın şaşkınlığından ve birbirlerini
    yok etme isteğinden daha fazla bir şey belirmişti. Desnoyers bu adamı
    tanıyordu. Yüzbaşı da onu tanımıştı. Yüz ifadesinden sezmişti... Ama her
    ikisi de hayatta kalabilmek için öldürmek kaygısıyla anılarını
    toparlayamamıştı.
</div>
<div>
    <br/>
</div>
<div>
    Desnoyers tanıdık birini öldürdüğünden emin olarak ateş etmişti. Sonra,
    takviye kuvvet gelinceye değin mevkiin savunmasını yönetirken, cesedi az
    ötede yatan bu düşmanın ailesinden, Hartrott'lardan biri olabileceği
    kuşkusu doğmuştu içinde. Ama kuzenlerinden daha yaşlı, Karl eniştesinden de
    çok daha genç görünüyordu. Zaten o olsa, o ileri yaşında yalnızca piyade
    yüzbaşısı olamazdı.
</div>
<div>
    <br/>
</div>
<div>
    Sonra kan kaybından güçsüz düşmüş olarak siperlere geri götürüldüğünde,
    düşmanının cesedini görmek istemişti çavuş. Ölümün soldurduğu yüzün
    karşısında da kuşkusunu giderememişti. Açık gözlerinde hâlâ şaşkınlık
    okunur gibiydi. Bu adam hiç kuşkusuz kendisini tanıyormuş. O da bu yüzü
    tanıyordu. İyi de, kimdi?.. Birden hayalinde deniz canlanmıştı, kocaman bir
    gemi görmüştü, gözlerinin aralığından ona bakan sarışın, uzun boylu bir
    kadın,
</div>
<div>
</div>
<div>
    imparatorunun stilini taklit ederek söylevler veren iri yapılı, bıyıklı bir
    adam. "Toprağın bol olsun Yüzbaşı Erckmann." Okyanusun ortasında başlayan
    tartışmalar işte böyle, Fransa'nın bir köşesinde noktalanmıştı.
</div>
<div>
    <br/>
</div>
<div>
    Tatlı Berta'nın karşısındaymış gibi, zihninde özür dilemişti. Öldürülmemek
    için öldürmek zorunda kalmıştı. Savaş budur işte. Erckmann'ın belki de onu
    tanıyamadan öldüğünü düşünerek kendini avutmaya çalışmıştı, belki de
    katilinin birkaç ay önceki yol arkadaşı olduğunu bilememişti... Ve Julio
    kaderin oyunu olan bu karşılaşmayı belleğinin en derininde bir sır olarak
    sakladı. Atlantik'i geçişindeki olayları bilen dostu Argensola'ya da
    açmadı.
</div>
<div>
    <br/>
</div>
<div>
    Don Marcelo'nun hiç beklemediği bir anda, oğlunun varlığının verdiği neşe
    ve gururla dolu bu yaşantı sona eriverdi. On beş gün çabuk geçer. Asteğmen
    çekip gitti, bütün aile de gerçeklerle dolu bu dönemin ardından, yeniden
    hayalin ve umudun aldatıcı okşayışlarına kendini bırakmak zorunda kaldı,
    mektup beklemeye, uzaklardaki Julio'dan haber gelmedikçe kuruntulara
    kapılmaya başladılar; piyasada askerler için satılan ne varsa hepsinden
    paketler dolusu gönderiyorlardı, bazısı yararlı, bazısı abuk sabuk
    şeylerdi.
</div>
<div>
    <br/>
</div>
<div>
    Anne için teselli yoktu. Julio'nun ziyareti yokluğunu daha da şiddetle
    duymasına yaramıştı. Onu gördüğünde, babasının yinelemekten zevk aldığı o
    ölüm öykülerini dinlediğinde, oğlunu çevreleyen tehlikelerin daha çok
    bilincine varmıştı. Kader onu uğursuz önsezilerle uyarır gibiydi.
</div>
<div>
    <br/>
</div>
<div>
    — Öldürecekler onu –diyordu kocasına–. O yara Tanrı'nın bir uyarısıydı.
</div>
<div>
</div>
<div>
    <br/>
</div>
<div>
    Sokağa çıktığında, sakat askerleri gördükçe heyecandan tir tir titriyordu.
    Nekahet halinde, ama cepheye dönmeleri yaklaşmış olan enerjik askerler
    büsbütün acımasını uyandırıyordu. Kocasıyla birlikte San Sebastian'a
    yaptıkları bir yolculuğu anımsadı, orada bir boğa güreşinde zavallı atların
    yazgısına öylesine acımıştı ki öfkesinden ve üzüntüsünden avaz avaz
    bağırmıştı. Hayvanların bağırsakları dışarı dökülüyor, hemen oracıkta şıpın
    işi tedavi ediliyorlar, sonra yalancı bir kuvvetle ateşlenmiş olarak
    arenaya geri döndürülüyorlardı. Bu ölümcül tedavi birkaç kez yineleniyordu,
    ta ki en son, kesin boynuz darbesi gelinceye değin... Yeni iyileşmiş
    askerler de ona o zavallı hayvanların görüntüsünü çağrıştırıyorlardı.
    Bazıları savaşın başından beri üç kez yaralanmışlardı, yine de tedavi
    edilip coşturulduktan sonra kaderin piyangosuna yeniden sürülüyorlardı, hep
    en son darbeyi bekleyerek... Ah, evladı, evladı!
</div>
<div>
    <br/>
</div>
<div>
    Desnoyers karısını dinledikçe öfkesi başına sıçrıyordu.
</div>
<div>
    <br/>
</div>
<div>
    — Ama Julio'yu öldürecek kişi anasından doğmadı!.. O benim oğlum. Ben de
    gençliğimde korkunç tehlikeler atlattıydım. Beni de öteki dünyanın
    savaşlarında yaraladılar, ama bak, pekâlâ da bu yaşıma kadar geldim.
</div>
<div>
    <br/>
</div>
<div>
    Olaylar da onun körü körüne inancını kuvvetlendirir merkezdeydi. Ailenin
    çevresine felaketler yağıyor, bireylerini üzüntülere boğuyor, ama bir teki
    bile gözü pek asteğmene değmiyordu; yiğit bir silahşor fütursuzluğuyla
    kahramanlıklarına kahramanlık ekliyordu o.
</div>
<div>
    <br/>
</div>
<div>
    Dona Luisa, Almanya'dan bir mektup aldı. Kız kardeşi, İsviçre'deki bir
    Güney Amerika konsolosluğu aracılığıyla ona Berlin'den yazmıştı. Bu kez
    Bayan Desnoyers kendi oğlu
</div>
<div>
</div>
<div>
    olmayan biri için gözyaşı döktü: Elena ve düşmanları için ağladı;
    Almanya'da da analar vardı ve o, analık duygusunu her türlü vatanseverlik
    ayrılıklarından üstün sayardı.
</div>
<div>
    <br/>
</div>
<div>
    Zavallı Bayan Hartrott! Bir ay önce yazdığı mektubunda ölüm haberlerinden
    ve umutsuzluk sözlerinden başka şey yoktu. Yüzbaşı Otto ölmüştü; küçük
    kardeşlerinden biri de ölmüştü, ama o hiç olmazsa annesine kendi tarafının
    elinde olan bir toprakta ölmenin avuntusunu vermişti. Mezarında
    ağlayabilecekti. Öbürü Fransız toprağında gömülmüştü; nerede, kimse
    bilmiyordu. Başka yüzlerce cesetle karışmış ölüsünün yerini hiç
    bilemeyecek, kendi bağrından kopmuş olan o bedenin nerede çürüdüğünü
    sonsuza değin öğrenemeyecekti... Üçüncü oğlu da Polonya'da yaralanmıştı.
    İki kızı nişanlılarını kaybetmişlerdi ve dilsiz acılarıyla onu umutsuzluğa
    düşürüyorlardı. Von Hartrott hâlâ yurtsever derneklerine başkanlık ediyordu
    ve gelecek zaferi katmerlendirme planları yapıyordu, ama son aylarda çok
    ihtiyarlamıştı. "Bilge", azmini koruyan tek kişiydi. Ailenin üstüne çöken
    felaketler Profesör Julius von Hartrott'un vahşetini büsbütün azdırmıştı.
    Yazdığı bir kitap için hesaplar yapıyordu: Almanya zaferi kazandıktan sonra
    isteyeceği milyarlık savaş tazminatlarının ve Avrupa'nın hangi topraklarına
    el koyması gerektiğinin hesabını.
</div>
<div>
    <br/>
</div>
<div>
    Bayan Desnoyers, Victor Hugo Bulvarı'ndan, Berlin'deki bir evdeki annenin
    sessiz sedasız akan gözyaşlarını dinler gibi oldu. "Umutsuzluğumu anlarsın,
    Luisa... Öyle mutluyduk ki! Dünyayı bu felaketlere sürükleyenlerin Tanrı
    cezasını versin! İmparatorun suçu yok. Bütün suç düşmanlarında..."
</div>
<div>
</div>
<div>
    Don Marcelo, karısının yanında ağzını açmıyordu. Elena'ya başına gelen
    felaketten ötürü acıyordu, mektubundaki siyasal içerikli sözlerin üzerinde
    durmuyordu. Hem Dona Luisa'nın yeğeni Otto'nun ardından nasıl gözyaşı
    döktüğünü görünce yüreği yumuşadı. Doğduğunda onun vaftiz anası olmuştu,
    Desnoyers de vaftiz babasıydı. Bu bir gerçekti ve Don Marcelo bunu
    unutmuştu. Hayalinde çiftlikteki dingin yaşam canlandı, Julio doğmadan
    önce, büyükbaba görmediği zamanlar okşadığı sarışın çoluk çocuğun
    oyunlarını anımsadı. Kendi çocuklarının gelmekte geciktiği sıralarda,
    birkaç yıl süreyle olanca sevgisini yeğenlerine vermişti. Karl'ın nasıl
    umutsuzluğa düştüğünü düşününce içtenlikle üzüldü.
</div>
<div>
    <br/>
</div>
<div>
    Ama daha sonraları, yalnız kaldıkça, soğuk bir bencillik bu duyguları silip
    süpürüyordu. Savaş savaştı ve onu öbür taraf açmıştı. Fransa kendini
    savunmak zorundaydı ve ne çok düşman ölürse o kadar hayrınaydı... Onu
    ilgilendirmesi gereken tek kişi Julio idi. Oğlunun yazgısına olan inancıyla
    hayvansı bir neşe duydu, sevgisi vahşete varan bir babanın keyfiydi bu.
</div>
<div>
    <br/>
</div>
<div>
    — Onu öldürecek kişi anasından doğmadı... Yüreğim öyle söylüyor.
</div>
<div>
    <br/>
</div>
<div>
    Derken daha yakın bir felaket gelip sükûnetini bozdu. Bir gece Victor Hugo
    Bulvarı'na döndüğünde, Dona Luisa'yı ellerini kafasına götürmüş, dehşet
    içinde buldu.
</div>
<div>
    <br/>
</div>
<div>
    — Kızımız, Marcelo... kızımız!
</div>
<div>
    <br/>
</div>
<div>
    Chichì salonda bir divana uzanmıştı, beti benzi atmıştı, yüzü yeşilimsi bir
    solukluktaydı, sanki boşlukta birisini görüyormuş gibi, bakışlarını ileriye
    dikmişti. Ağlamıyordu;
</div>
<div>
</div>
<div>
    yalnızca donup kalmış gözlerinde hafif bir sedef pırıltısı titreşiyordu.
</div>
<div>
    <br/>
</div>
<div>
    — Görmek istiyorum onu! –dedi boğuk bir sesle–. Onu görmem lazım!
</div>
<div>
    <br/>
</div>
<div>
    Babası, Lacour'un oğlunun başına korkunç bir şey geldiğini sezdi. Chichì'yi
    böylesi bir umutsuzluğa düşüren ancak bu olabilirdi. Karısı üzücü haberi
    aktardı. René yaralanmıştı, ağır yaralanmıştı. Bataryasının üstünde bir
    mermi patlamış, arkadaşlarından birçoğu ölmüştü. Subayı bir ceset yığınının
    arasından çekip çıkarmışlardı; bir eli kopmuştu, bacaklarından,
    gövdesinden, başından yara almıştı.
</div>
<div>
    <br/>
</div>
<div>
    — Görmek istiyorum onu! –diye yineliyordu Chichì.
</div>
<div>
    <br/>
</div>
<div>
    Kızını acı dolu inatçılığından vazgeçirebilmek için Don Marcelo'nun çok
    uğraşması gerekti; her türlü engeli aşarak derhal cepheye, yaralının yanına
    koşmak istiyordu. Senatör sonunda ona söz geçirebildi. Beklemeleri
    gerekiyordu; babası olduğu halde o da boyun eğmişti. René'nin Paris'teki
    bir hastaneye nakledilmesi için uğraşmaktaydı.
</div>
<div>
    <br/>
</div>
<div>
    Bu büyük adama acıdı Desnoyers. Eski usul babaların felaket karşısındaki
    sükûnetini korumaya çabalıyor, şanlı atalarını ve Roma Cumhuriyeti'nin tüm
    kahramanlarını aklına getiriyordu. Ama bu hatip hayalleri çok geçmeden
    olduğu gibi çöküyordu; dostu birkaç kez ağlarken yakaladı onu. Bir tek oğlu
    vardı ve onu kaybedebilirdi!.. Chichì'nin içine gömüldüğü sessizlik ise
    yüreğini büsbütün sızlatıyordu. Kızcağız ağlamıyordu; acısından gözyaşı
    dökmüyor, ayılıp bayılmıyordu. Yüzünün yeşilimsi solgunluğu, gözlerindeki
    hummalı pırıltı, robot gibi yürümesine neden olan bir katılık
</div>
<div>
</div>
<div>
    duygularının tek belirtisiydi. Düşünceleri uzaklarda yaşıyor, çevresinde
    olup biteni fark bile etmiyordu.
</div>
<div>
    <br/>
</div>
<div>
    Yaralı Paris'e geldiğinde onun da, senatörün de havaları değişti.
    Göreceklerdi ya onu, bu da artık kurtulmuş saymaları için yetiyordu.
</div>
<div>
    <br/>
</div>
<div>
    Chichì hastaneye müstakbel kayınpederi ve annesiyle birlikte koştu. Sonra
    yalnız gitti, orada kalmak, tüm yönetmeliklere savaş açarak, kendisine
    rakipmişler gibi nefret ettiği rahibelerle, hastabakıcılarla çatışarak,
    yaralının yanında yaşamak istiyordu. Ama afra tafrasının sonuç vermediğini
    görünce ufaldı, alçakgönüllü bir tavır takındı, tüm o kadınların gönlünü
    şirinliğiyle kazanmaya çalıştı. Sonunda günün büyük bölümünü René'nin
    yanında geçirmeyi başardı.
</div>
<div>
    <br/>
</div>
<div>
    Topçu subayını yatakta görünce Desnoyers gözyaşlarını zor tuttu... Ah,
    oğlunu da o halde görebilirdi!.. Sımsıkı sargıların içinde bir Mısır
    mumyasına dönmüştü. Şarapnellerden delik deşik olmuştu. Beyaz sargı
    bezlerinin ortasında yalnızca tatlı tatlı bakan bir çift gözle sarışın,
    ince bir bıyık görebildi. Zavallıcık yanı başında, sanki evindeymişçesine
    buyurganlıkla nöbet tutan Chichì'ye gülümsüyordu.
</div>
<div>
    <br/>
</div>
<div>
    Aradan iki ay geçti. René'nin durumu epey düzeldi; artık iyileşmiş
    sayılırdı. Yanında kalmasına izin kopardığından beri, nişanlısının bu
    iyileşmeden hiçbir kuşkusu kalmamıştı.
</div>
<div>
    <br/>
</div>
<div>
    — Benim yanımda ölme dediğim kimse ölemez –diyordu, babasınınkini andırır
    bir imanla–. Almanların beni kocasız bırakmalarına izin verir miyim hiç!
</div>
<div>
</div>
<div>
    "Şeker asker"i ona kalmıştı kalmasına, ama acınacak durumdaydı... Don
    Marcelo, daha birkaç ay önce incecik, kıvrak, hatta biraz da kadınsı,
    kırılgan bir yakışıklı olarak tanıdığı o nekahet halindeki askerin evine
    girdiğini gördüğü an, savaşın dehşetini her zamankinden fazla hissetti.
    Yüzü morumsu bir ağ gibi birkaç yara iziyle boydan boya çizilmişti. Sol
    kolu dirseğinin yakınına kadar yok olmuştu. Ceketinin yeni, kaybolmuş kolun
    üstünde acıklı bir boşlukla sallanıyordu. Öbür eli bastonunu sıkı sıkıya
    kavramıştı, esnekliğine yeniden kavuşmaya yanaşmayan bir bacağı sürüklemek
    için o zorunlu destekten başka çaresi yoktu.
</div>
<div>
    <br/>
</div>
<div>
    Gel gör ki Chichì halinden memnundu. Sevgili askerine her zamankinden de
    büyük bir heyecanla bakıyordu; evet, biraz şekilden çıkmıştı, ama çok
    ilginç bir hali vardı. Annesi peşinde, yaralıyı Boulogne Ormanı'nda gezmeye
    çıkarıyordu. Caddede karşıdan karşıya geçerken, otomobil ve araba
    sürücüleri durup malûle yol vermezlerse gözleri ateşler saçıyordu...
    "Aşağılık savaş kaçakları!.." Bir zamanlar René'yi sapasağlam ve mutlu
    gördüklerinde hakaretler yağdıran halk kadınları gibi öfkeyle doluydu
    yüreği. Kız arkadaşlarının selamlarına karşılık verirken mutluluk ve
    gururla doluyordu. Şöyle diyordu gözleri: "Evet; benim nişanlım bu işte...
    Bir kahraman." Gök mavisi gömleğin göğsüne iliştirilmiş Savaş Haçı
    madalyasıyla pek meşguldü. Ta uzaktan görülsün diye düzeltip duruyordu. Hiç
    değiştirmediği eski üniformasının hayatını uzatma derdindeydi, çünkü
    yaralandığı sırada sırtında olan üniformaydı bu. Yenisini giyse büro askeri
    havası alabilirdi, hani şu Paris'ten dışarı adımını atmayanlardan.
</div>
<div>
</div>
<div>
    Giderek gücünü yeniden kazanan René onun buyurgan bakımından bağımsızlaşmak
    istiyorduysa da yararı olmuyordu. Çevik ve rahat yürümeye çalışmak istemesi
    boşunaydı.
</div>
<div>
    <br/>
</div>
<div>
    — Yaslan bana.
</div>
<div>
    <br/>
</div>
<div>
    O da nişanlısının koluna girmek zorunda kalıyordu. Kızın gelecek için
    yaptığı planların tümü kocasını canla başla korumaya, ona bu zayıf halinde
    nasıl destek olacağına dayalıydı.
</div>
<div>
    <br/>
</div>
<div>
    — Ah benim zavallı malûlüm! –diye fısıldıyordu sevdayla–. Namussuzlar onu
    nasıl da çirkinleştirmişler, işe yaramaz hale sokmuşlar!.. Neyse, talihi
    varmış yine, benim gibi ona tapan bir nişanlısı var... Çolak da olsan da
    hiç fark etmez; sana ben bakacağım; benim küçücük oğlum olacaksın.
    Göreceksin, hele bir evlenelim, krallar gibi yaşayacaksın, seni nasıl şık,
    nasıl zarif dolaştıracağım...Ama gözünü bir başka kadına dikeyim deme ha!
    İlk ihanetinde, sevgili malûlüm, işe yaramaz bir nesne gibi bırakıveririm
    seni.
</div>
<div>
    <br/>
</div>
<div>
    Desnoyers ile senatör de onların geleceğini düşünüyorlardı, ama daha olumlu
    biçimde. Elden geldiğince çabuk evlendirilmeleri gerekiyordu. Niçin
    beklesinlerdi?.. Savaş engel değildi. Her zamankinden çok sayıda nikâh
    kıyılıyordu, aile içinde, sır gibi. Zaman cümbüş zamanı değildi.
</div>
<div>
    <br/>
</div>
<div>
    Ve nikâh töreninin ardından René Lacour, Victor Hugo Bulvarı'ndaki evde,
    bir düzine insanın arasına yerleşti kaldı.
</div>
<div>
    <br/>
</div>
<div>
    Don Marcelo, kızı için başka hayaller beslemişti:
</div>
<div>
    <br/>
</div>
<div>
    Gazetelerin uzun süre dillerine dolayacakları şenlikli şamatalı
</div>
<div>
</div>
<div>
    <br/>
</div>
<div>
    bir düğün; geleceği parlak bir damat... Ama, ah bu savaş! O noktada herkes
    bazı hayallerinin yok olduğunu görüyordu.
</div>
<div>
    <br/>
</div>
<div>
    Kendi durumunu değerlendirerek avundu. Nesi eksikti ki? Chichì mutluydu,
    aşkı dışında her şeyi unutturan bencil ve gürültülü bir neşesi vardı.
    İşleri ise pupa yelken gidiyordu. İlk anların krizinden sonra, savaşan
    tarafların gereksinimleri çiftliklerinin ürünlerini silip süpürmekteydi. Et
    fiyatları hiç bu denli yükselmemişti. Para eskisinden de hızla avuçlarına
    akıyordu, üstelik gündelik harcamaları azalmıştı... Gerçi Julio ölüm
    tehlikesi içindeydi, ama ona hiçbir kötülük gelemeyeceğinden adı gibi
    emindi. Tek tasası şiddetli heyecanlardan sakınmak, sakin kalmaktı.
    Paris'te tanınan kişilerin art arda öldüklerini gördükçe kafasında tehlike
    çanlarını çalmaya başlamıştı; siyasetçiler, sanatçılar, yazarlar patır
    patır dökülüyorlardı. Gün geçmiyordu ki tanınmış birisi ölmesin. Savaş
    yalnız cephedekileri öldürmüyordu. Yol açtığı şiddetli heyecanlar kentlerde
    ok gibi dolaşıyor, normal zamanda olsa daha uzun süre yaşayacak
    kırılganları, zayıfları vuruyordu.
</div>
<div>
    <br/>
</div>
<div>
    "Aman kendini kolla Marcelo! –diye söyleniyordu, bencil bir zevkle–. Hiç
    telaşlanmak yok. Tchernoff dostunun söylediği o dört atlıdan sakınmak
    gerek."
</div>
<div>
    <br/>
</div>
<div>
    Bir akşamı onunla ve Argensola ile stüdyoda gazetelerde çıkan havadislerden
    konuşarak geçirdi. Fransızlar Champagne'de saldırıya geçmişlerdi, önemli
    ilerlemeler kaydetmiş, çok sayıda tutsak almışlardı.
</div>
<div>
    <br/>
</div>
<div>
    Desnoyers bunun ne büyük bir can kaybı anlamına gelebileceğini düşündü. Ama
    Julio'nun yazgısından ötürü hiç kaygılanmadı. Oğlu cephenin o kesiminde
    değildi. Bir gün
</div>
<div>
</div>
<div>
    önce ondan bir hafta evvelin tarihini taşıyan bir mektup almıştı; zaten tüm
    mektuplar ellerine aynı gecikmeyle varıyordu. Asteğmen Desnoyers'in morali
    yüksek, keyfi yerinde gibiydi. Terfi bekliyordu; Legion d'Honneur madalyası
    için önerilenler listesindeydi. Don Marcelo gelecekte kendini general
    babası olarak görüyordu: Devrim generalleri gibi genç bir general.
    Çevresindeki eskizlere uzun uzun baktı, savaşın oğlunun kariyerini
    böylesine beklenmedik biçimde değiştirmesine hayran kaldı.
</div>
<div>
    <br/>
</div>
<div>
    Eve dönerken Margarita Laurier ile karşılaştı, yas giysilerine bürünmüştü.
    Senatör ondan birkaç gün önce söz etmişti. Topçu ağabeyi Verdun'de ölmüştü.
</div>
<div>
    <br/>
</div>
<div>
    "Ne çok kişi ölüyor! –dedi kendi kendine–. Zavallı annesi, kim bilir ne
    haldedir!"
</div>
<div>
    <br/>
</div>
<div>
    Ama aynı zamanda doğmakta olanları düşününce anında gülümsedi. İnsanlar
    hiçbir zaman şimdi olduğu gibi hızla ürememişlerdi. Bayan Laurier bile
    gelecekteki analığının yuvarlaklığını gururla sergiliyordu, artık çok yakın
    olduğu gözle görülüyordu. Yas tülleri arasında belli olan hayat topağını
    gözleriyle okşadı. Bir kez daha, zamanın geçişini hesaba katmaksızın,
    Julio'ya kaydı aklı. Dünyaya gelecek bebeği sanki onunla bir akrabalığı
    varmışçasına sıcaklıkla düşündü; kendi kendine söz verdi, hayatta
    karşısında çıkacak olursa, Laurier'lerin çocuğuna cömertçe yardım etmekten
    geri kalmayacaktı.
</div>
<div>
    <br/>
</div>
<div>
    Evinden içeri girdiğinde, Dona Luisa yolunu kesip Lacour'un onu beklediğini
    bildirdi.
</div>
<div>
</div>
<div>
    — Bakalım şöhretli kaynımız ne istermiş acaba –dedi neşeyle.
</div>
<div>
    <br/>
</div>
<div>
    Kadıncağız tedirgindi. Senatörün yüzündeki görkemli ifadeyi görünce
    nedenini bilmeden işkillenmişti, öyle ya, kadınlık içgüdüsü erkeklerin
    ihtiyatını delip geçer, ardında ne olduğunu sezinler. Üstelik René ile
    babasının duygularını dizginleyerek alçak sesle konuştuklarını da görmüştü.
</div>
<div>
    <br/>
</div>
<div>
    Çalışma odasının çevresinde dayanılmaz bir merakla dolandı, bir şeyler
    işitmeye çabaladı. Ama bekleyişi uzun sürmedi.
</div>
<div>
    <br/>
</div>
<div>
    Birden bir haykırış... acı bir çığlık... ancak tüm gücünü yitiren bir
    bedenden çıkabilecek bir ses.
</div>
<div>
    <br/>
</div>
<div>
    Ve Dona Luisa tam da yere yuvarlanan kocasını tutabileceği anda içeriye
    girdi.
</div>
<div>
    <br/>
</div>
<div>
    Senatör ne yapacağını bilemeden, mobilyaların, duvarların karşısında
    özürler diliyordu, başını yere eğmiş duran, kendini duyabilecek tek kişi
    olan René'ye o şaşkınlıkla sırtını dönmüştü.
</div>
<div>
    <br/>
</div>
<div>
    — Lafımı tamamlatmadı ki... Daha ilk sözden anladı...
</div>
<div>
    <br/>
</div>
<div>
    Çığlığı işiten Chichì çıkageldi, babasının karısının kollarından sıyrılıp
    bir divana serildiğini, ardından yerlerde yuvarlandığını gördü; gözleri
    camlaşmış, yuvalarından uğramıştı, çarpılmış ağzından köpükler saçılıyordu.
</div>
<div>
    <br/>
</div>
<div>
    Lüks odalarda bir ağıttır yayıldı, hep aynı inilti, kapıların altından
    sızıyor, görkemli, ıssız merdivenlere kadar ulaşıyordu.
</div>
<div>
</div>
<div>
    — Ah, Julio!.. Ah, benim oğlum!..
</div>
<div>
</div>
<div>
    V
</div>
<div>
</div>
<div>
    Ecel Tarlaları
</div>
<div>
    <br/>
</div>
<div>
    <br/>
</div>
<div>
    Ağır ağır ilerliyordu otomobil, bir kış sabahının kurşuni gökyüzü altında.
</div>
<div>
    <br/>
</div>
<div>
    Toprak uzaktan yarıklarına konmuş bir kelebek sürüsünün kanat çırpışını
    andıran bembeyaz bir çırpıntıyla titreşiyordu. Kimi tarlaların üstünde
    yoğundu sürü, kimilerinde ufak öbekler oluşturuyordu.
</div>
<div>
    <br/>
</div>
<div>
    Araba yaklaştıkça, beyaz kelebekler yeni renklerle canlanıyordu. Bir kanat
    laciverde dönüyordu, öbürü kırmızıya... Minicik bayraklardı bunlar,
    yüzlerce, binlerce bayrakçık, gece gündüz, güneşin ılıttığı meltemle,
    solgun sabahların ıslak yelleriyle, sonu gelmez gecelerin ısıran soğuğuyla
    titreşip duruyorlardı. Yağmur renklerini yıkaya yıkaya soldurmuş,
    zayıflatmıştı. Tedirgin bez parçacıklarının kenarlarını nem kemirmişti.
    Kimilerini güneş yakmıştı ateşe değmiş pervaneler misali.
</div>
<div>
    <br/>
</div>
<div>
    Bayrakların çırpınışı arasında kara tahtadan haçlar seçiliyordu. O tahta
    parçalarının üstünde koyu renk kepler, kırmızı başlıklar, yavaş yavaş
    çürüyen at yeleleriyle süslü miğferler bulunuyordu, iklim öğeleri
    uçlarından gözyaşı olup damlıyordu.
</div>
<div>
    <br/>
</div>
<div>
    — Ne çok ölü! –diye içini çeken Don Marcelo'nun sesi çınladı otomobilin
    içinde.
</div>
<div>
    <br/>
</div>
<div>
    Karşısında oturan René hüzünle başını salladı.
</div>
<div>
</div>
<div>
    Dona Luisa bu cenaze ovasına dalıp gitmişti, dudakları bir duayla
    kıpırdıyordu hiç durmadan. Chichì şaşkınlıktan büyümüş gözlerini bir yandan
    bir yana çeviriyordu. Yüzünü küllendiren yeşilimsi solgunluğa karşın daha
    büyümüş, daha güçlü görünüyordu.
</div>
<div>
    <br/>
</div>
<div>
    İki hanım yas giysileri içindeydiler, upuzun tüllere bürünmüşlerdi. Baba da
    yas giysileri içindeydi, yıkılmış bir halde, koltuğuna gömülmüştü,
    bacakları özenle bir kürk battaniyeye sarılmıştı. René'nin sırtında hâlâ
    sefer üniforması vardı, üzerine kısa bir sürücü yağmurluğu giymişti.
    Yaralarına karşın, ordudan çekilmeyi istememişti. Savaş bitinceye değin bir
    teknik büroya atanmıştı.
</div>
<div>
    <br/>
</div>
<div>
    Desnoyers ailesi dileklerine ulaşmaya gidiyordu.
</div>
<div>
    <br/>
</div>
<div>
    Ölüm haberinin ardından, kendine geldikten sonra, baba tüm iradesini bir
    istekte toplamıştı:
</div>
<div>
    <br/>
</div>
<div>
    — Onu görmeliyim... Ah, oğlum!... Evladım!
</div>
<div>
    <br/>
</div>
<div>
    Senatör ona bu yolculuğun olanaksızlığını kanıtlamıştı, ama boşuna.
    Julio'nun vurulduğu yerde çarpışmalar hâlâ sürüyordu. Ziyaret belki daha
    sonraları yapılabilirdi. "Onu görmek istiyorum," diye ayak diredi yaşlı
    adam. Kendisi de ölmeden önce oğlunun mezarını görmeyi istiyordu. Sonuçta
    Lacour yalvar yakar, ısrar edip ayak direyerek dört ay uğraştı Don Marcelo
    bu yolculuğu yapabilsin diye.
</div>
<div>
    <br/>
</div>
<div>
    Sonunda bir sabah, bir askeri araç tüm Desnoyers ailesini yüklendi. Senatör
    onlarla birlikte gidemedi. Bakanlıklarda bir değişiklik yapılacağı
    konusunda söylentiler vardı, acaba
</div>
<div>
</div>
<div>
    cumhuriyet onun o biraz küçümsenen hizmetine gereksinim duyar mı diye
    parlamentoda görünmesi lazımdı.
</div>
<div>
    <br/>
</div>
<div>
    Geceyi bir kolordu komutanlığının yerleşmiş olduğu bir taşra kentinde
    geçirdiler. René büyük çarpışmaya katılan subaylardan rapor aldı. Harita
    elde, onların verdikleri bilgileri izledi, sonunda Julio'nun taburunun
    çarpışmış olduğu bölgeyi bulup çıkardı.
</div>
<div>
    <br/>
</div>
<div>
    Ertesi sabah yeniden yola düzüldüler. Çarpışmaya katılmış olan bir er,
    sürücünün yanında oturmuş, rehberlik ediyordu. René ara sıra dizlerinin
    üstüne yaydığı haritaya bakarak ere sorular soruyordu. Onun taburu
    Desnoyers'inkine yakın çarpışmıştı, ama aylar önce onun tam olarak
    nerelerden geçmiş olduğunu anımsamıyordu. Kır değişime uğramıştı.
    İnsanlarla kaplı, çarpışmanın hayhuyu içinde gördüğünden farklıydı.
    Issızlıkta kafası karışıyordu... Otomobil ağır ağır ilerledi, mezar
    öbeklerinden başka nirengi alacak bir nesne yoktu, dümdüz, bembeyaz uzanan
    anayolu izliyorlar, yan yollara sapıyorlardı; irili ufaklı çukurlara,
    arabanın yaylarını gıcırdatan derin çamur deryalarına batıyorlardı. Zaman
    zaman otomobil tarlalara dalıyor, tekerleklerinin izleri saban izlerini
    ezerek bir öbek haçtan öbürüne gidiyordu.
</div>
<div>
    <br/>
</div>
<div>
    Mezarlar... dört bir yanda mezarlar. Ölümün beyaz çekirgeleri doğayı
    kaplamıştı. O şanlı, o ölümcül kanat çırpınışının ulaşmadığı tek köşe
    kalmamıştı. Taze saban izleriyle yarılmış boz toprak, sarımsı yollar,
    karanlık koruluklar, hepsi durup dinlenmek bilmeyen bir dalgalanmayla
    çırpınıyordu. Toprak haykırıyordu sanki; sözleri tedirgin bayrakçıkların
    titreşimiydi. Günlerce, gecelerce, hiç bitmeyen bir ezgiye dönüşmüş
    binlerce
</div>
<div>
</div>
<div>
    <br/>
</div>
<div>
    haykırış, bu toprağın tanık olduğu ve hâlâ trajik bir ürpertisini sakladığı
    canavarca çarpışmayı anlatıyordu.
</div>
<div>
    <br/>
</div>
<div>
    — Ölüler... ölüler –diye mırıldanıyordu Chichì, gözleriyle otomobilin iki
    yanında durmadan kayıp giden haç dizilerini izlerken.
</div>
<div>
    <br/>
</div>
<div>
    — Tanrım, merhamet et onlara!.. Analarına merhamet et! – diye inliyordu
    Dona Luisa yeniden dualarını sıralarken.
</div>
<div>
    <br/>
</div>
<div>
    En şiddetli çarpışmalar burada geçmişti, eski usul, göğüs göğüse
    boğuşmuşlardı siperlerin dışında süngülerle, dipçiklerle, yumruklarla,
    dişlerle.
</div>
<div>
    <br/>
</div>
<div>
    Yeri kavramaya başlayan rehber ıssız ufukta birkaç noktayı işaret ediyordu.
    Şurada Afrikalı nişancılar mevzilenmişti; ötede avcı taburları. Bütün mezar
    öbekleri yolun iki yanından süngü hücumunu başlatmış olan ileri hat
    askerlerinindi.
</div>
<div>
    <br/>
</div>
<div>
    Otomobil durdu. René erin ardından inip bazı haçların üzerindeki yazıları
    incelemeye koyuldu. O ölüler aradıkları alaydan olabilirdi. Chichì de
    dayanılmaz bir kocasını koruma isteğiyle, otomat gibi onun ardından indi.
</div>
<div>
    <br/>
</div>
<div>
    Her mezarda birkaç kişi vardı. Ceset sayısı haçın kollarına asılmış
    çürümekte ya da paslanmakta olan keplerin ya da miğferlerin sayısından
    anlaşılıyordu. Bu mezarlarda yatan vatan aşkını taçlandırmış olan madeni
    cenaze çelenkleri kararmakta, yaprakları yolunmaktaydı. Kimi haçlarda
    ölülerin adları hâlâ açık seçikti, ama kimilerinde silinmeye başlamıştı,
    yakında okunmaz olacaklardı.
</div>
<div>
    <br/>
</div>
<div>
    "Kahramanca ölüm ha!.. Şanlı zafer ha!" diye düşünüyordu Chichì hüzünlere
    boğulmuş.
</div>
<div>
</div>
<div>
    Gençliklerinin baharında toprağa düşmüş bu güçlü kuvvetli adamların çoğunun
    adı bile kalmayacaktı geriye. Kala kala bir anı kalacaktı: İhtiyar bir
    köylü kadının akşam vakti Fransa'nın yollarından birinde ineğini güderken
    belleğini zorlayan bir anı. İçini çekerken mırıldanacaktı: "Küçücük yavrum
    benim!.. acaba nereye gömdüler benim küçücük yavrumu?" Yalnızca halk
    kadınında yaşayacaktı bu anı, yas giysilerine bürünmüş, geçimini nasıl
    sağlayacağını bilemeyen halk kadınında ve çocuklar kara önlüklerle okula
    gittiklerinde vahşi bir iradeyle şöyle diyeceklerdi: "Ben büyüdüğümde
    babamın öcünü almak için Almanları öldürmeye gideceğim."
</div>
<div>
    <br/>
</div>
<div>
    Ve Dona Luisa, koltuğunda kıpırtısız, Chichì'nin mezarlar arasında
    dolaşmasını seyrederken dualarına bir an ara veriyordu:
</div>
<div>
    <br/>
</div>
<div>
    — Tanrım, evlatsız kalan analara merhamet et... babasız kalan minimini
    çocuklara merhamet et... gazabın bizi unutsun artık, hele bir gül artık
    yüzümüze!
</div>
<div>
    <br/>
</div>
<div>
    Koltuğuna çökmüş kocası da ölüm tarlalarını seyrediyordu. Ama gözlerini
    inatla çelenksiz, bayraksız mezarlara dikmişti, üstlerinde kısacık
    yazılarla yalın haçlardı bunlar. Ölümün kitabında sanki ayrı bir sayfa açan
    Alman mezarlarıydı. Bir yanda sayısız Fransız mezarı üstünde ufak sayılar:
    Bir, iki, üç ölü. Ötede, birbirlerinden uzak, süssüz püssüz mezarların
    üstünde büyük rakamlar, insanı dehşete düşüren bir kısalıkla yalnızca
    sayılar.
</div>
<div>
    <br/>
</div>
<div>
    İnsan etiyle dolu bu hendekleri tahta direklerle yapılmış daracık, upuzun
    çitler sınırlıyordu. Toprakları üzerine kar yağmış ya da tuz dökülmüş gibi
    ağarmıştı. Topaklarla
</div>
<div>
</div>
<div>
    <br/>
</div>
<div>
    karışmış kireçti bu. Haçın üzerinde, mezarda Almanlar bulunduğu
    belirtilmişti; ardından bir sayı: 200... 300... 400.
</div>
<div>
    <br/>
</div>
<div>
    Bu sayılar Desnoyers'in hayalini zorluyordu. Söylemesi kolaydı, ama bir
    araya toplanmış üç yüz ölüyü tamı tamına göz önüne getirmek kolay
    olmuyordu; morarmış, kanlara bulanmış insan etinden üç yüz çıkın,
    palaskalar kopmuş, miğferler ezilmiş, çizmeler çamurdan güllelere dönüşmüş,
    çürümeye başlamış sert dokular kokuşmakta, camlaşmış inatçı gözler, son
    sırrın karşısında kasılmış yüzler, bir daha açılmamak üzere üstü örtülecek
    bir hendeğin dibinde tuğlalar gibi üst üste dizilmiş... Bu cenaze sıraları
    ovanın olanca genişliğinde yer yer yineleniyordu.
</div>
<div>
    <br/>
</div>
<div>
    Don Marcelo vahşi bir keyif duydu. Acılara gömülmüş babalık sevgisi öç
    almanın iğreti avunmasını tadıyordu. Julio ölmüştü, kendisi de ölüp
    gidecekti, bu felaketi taşıyabilecek durumda değildi; ama o mezarlarda ne
    kadar çok sayıda düşman çürümekteydi ve artlarında bıraktıkları sevdikleri
    onları anacaklardı, tıpkı kendisinin oğlunu andığı gibi!..
</div>
<div>
    <br/>
</div>
<div>
    Onları hayalinde ölmeden önceki, kendi şatosunun çevresinde istila
    ilerlediği sıralardaki halleriyle canlandırdı.
</div>
<div>
    <br/>
</div>
<div>
    İçlerinden bazıları, en aydın ve korkunç olanları yüzlerinde üniversite
    sıralarındaki düelloların yaralarını sergiliyorlardı. Sırt çantalarında
    kitaplar taşıyan askerlerdi, bir grup köylüyü kurşuna dizdikten ya da bir
    köyü yağmaladıktan sonra, yangınların parıltısında oturup şairlerin,
    filozofların yazdıklarını okuyorlardı. Bilgiyle kurbağa misali şişmişlerdi,
    kılı kırk yaran, her derde deva bilgileriyle gururlanıyorlardı, eski çağ
    dinbilimcilerinin ağır, dolambaçlı diyalektiğinden nasiplenmişlerdi.
    Yanıltmacaların evlatları, yalanın
</div>
<div>
</div>
<div>
    torunlarıydılar, zekâ cambazlıklarının onları alıştırdığı
</div>
<div>
    <br/>
</div>
<div>
    zihinsel perendelerle en büyük saçmalıkları kanıtlayabileceklerine
    inanırlardı. Pek bayıldıkları o tez-antitez-sentez yöntemini kullanarak
    kanıtladıkları şunlardı: Almanya'nın dünyanın efendisi olması gerekiyordu;
    Belçika kendini savunduğu için yerle bir edilmeyi hak etmişti; mutluluk tüm
    insanların Prusya usulü alaylarda toplanarak hiçbir çaba ziyan edilmeksizin
    yaşaması demekti; varoluşun en yüce ülküsü ahırını temiz, yemliğini dolu
    bulmaktı; özgürlükle adalet Fransız devrimci romantizminin ham
    hayallerinden başka bir şey değildi; her oldubitti zafere ulaştığı anda
    kutsal sayılırdı ve hukuk denen şey yalnızca kaba kuvvetin sonucuydu. Bu
    eli tüfekli aydınlar kendilerini dünyaya uygarlık saçacak bir Haçlı
    Seferi'nin yiğit şövalyeleri sayıyorlardı. Sarışın insanların esmerlere
    karşı kesin zaferi kazanmalarını diliyorlardı; küçümsenesi Güney insanını
    köleleştirmekti arzuları, böylece dünyanın gelecekte "yeryüzünün kaymağı",
    "insanlığın soylu kesimi" olan Cermenler tarafından yönetilmesini
    sağlayacaklardı. Tarihte bir değeri olan her şey Almandı. Eski Yunanlılar,
    Cermen kökenliydiler; İtalyan Rönesansı'nın büyük sanatçıları da
    Almandılar. Akdeniz insanları, kökenlerinden gelen bir fesatla, tarihi
    çarpıtmışlardı.
</div>
<div>
    <br/>
</div>
<div>
    Ama Pancermenizmin haçlısı tam da bu büyük emelleri düşlerken, o
    küçümsenesi Latinin sıktığı kurşunla devrilmiş, tüm gururuyla çukurun
    dibini boylamıştı işte.
</div>
<div>
    <br/>
</div>
<div>
    "Şimdi tam yerini bulmuşsun, savaş tutkunu ukala," diye aklından
    geçiriyordu Desnoyers, Rus ahbabıyla yaptığı sohbetleri anımsayarak.
</div>
<div>
</div>
<div>
    <br/>
</div>
<div>
    Yazık ki Alman üniversitelerinde kalmış tüm Herr Professor'lar orada
    değildiler; çoğu nesnelerin adlarını değiştirerek zihinsel ürünleri
    çarpıtmada tartışılmaz bir ustalığa erişmiş bilgelerdi onlar! Sakalları
    dalga dalga, gözlükleri altın çerçeveli o adamlar, o barışçı laboratuvar ve
    kürsü fareleri, sofizmleri ve kibirleriyle işte o savaşın hazırlayıcısı
    olmuşlardı. Onlar sımsıkı korseli, pırıl pırıl monokllü Herr Lieutenant'tan
    daha fazla suçluydular, çünkü o dövüş ve kıyım peşinde koşarken ne de olsa
    kendi profesyonel heveslerini izlemekten başka şey yapmıyordu.
</div>
<div>
    <br/>
</div>
<div>
    Alt sınıftan bir Alman askeri eline geçirdiğini iç eder, sarhoşken önüne
    geleni kurşuna dizerken, savaşçı öğrenci çarpışmanın ortasında Hegel'i ya
    da Nietzsche'yi okuyordu. O "tarihsel adalet" icraatını kendi elleriyle
    gerçekleştiremeyecek kadar kültürlüydü. Ne var ki o ve profesörleri Cermen
    hayvanının tüm berbat içgüdülerini kışkırtmışlar, üstünden bilimsel bir
    haklılık cilası geçmişlerdi.
</div>
<div>
    <br/>
</div>
<div>
    "Mezarından hiç çıkma emi, tehlikeli entelektüel," diye sürdürüyordu
    Desnoyers kafasında.
</div>
<div>
    <br/>
</div>
<div>
    Vahşi Faslılar, çocuksu kafalı Afrikalılar, gamlı Hintliler, ona Alman
    üniversitelerinin avlularında kurum satan bütün o savaş meraklısı samur
    cüppelerden daha saygıdeğer görünüyordu. O cüppeleri sırtlarında
    taşıyanların tamamı ortadan yok olsa dünya nasıl rahat soluk alırdı! Hırs
    dolu bilgenin incelikli, soğukkanlı, zalim barbarlığına kıyasla, vahşinin
    çocuksu, kendi halinde barbarlığını yeğliyordu; bu kendisini o denli
    rahatsız etmiyordu, üstelik ikiyüzlü değildi.
</div>
<div>
    <br/>
</div>
<div>
    Bu nedenle, yüreğinde acıma uyandıran tek düşman türü o mezarlarda
    çürümekte olan adsız, cahil erlerdi. Zamanında
</div>
<div>
</div>
<div>
    birer köylüydüler, fabrika işçisiydiler, dükkânlarda tezgâhtardılar,
    bağırsakları ölçüsüz gelişmiş obur Almanlardı; savaşı açlıklarını doyurmak
    için, birilerine buyruk vermek, birilerini pataklamak için fırsat
    bilmişlerdi, çünkü ömürlerini kendi ülkelerinde boyun eğmekle ve tekme
    yemekle geçirmişlerdi.
</div>
<div>
    <br/>
</div>
<div>
    Vatanlarının tarihi Amerika yerlilerin toplu saldırıları örneği, Akdeniz'in
    ılıman kıyılarında yaşayan insanların mallarına el koymak için yaptıkları
    akınlardan ibaretti. Oysa Herr Professor'lar bu yağma akınlarının bir
    yüksek uygarlık örneği olduğunu kanıtlamışlardı. Ve iyi niyetli Almancık,
    evlatlarının ekmeğini çıkarmak için kendini feda eden iyi bir babanın
    hevesiyle ileri atılmıştı.
</div>
<div>
    <br/>
</div>
<div>
    İstila ettiği topraklarda ilerleyen bu büyük Alman akınını ailelerinin
    titreyen elleriyle yazdıkları yüz binlerce mektup izlemişti. Desnoyers
    yıkılmış şatosunun önünde akşam çökerken o mektuplardan bazılarının
    okunuşunu dinlemişti. Ölülerin, tutsakların ceplerinde bulunmuş yazılardı.
    "Kırmızı pantolonlulara sakın acıma. Gebert Fransızları, çocukları bile
    bağışlama..." – "Gönderdiğin pabuçlara teşekkür ederiz, ama kızın ayağına
    olmadı. Şu Fransızların ayakları gülünç denecek kadar küçükmüş..." – "Bir
    piyano düşürmeye bak." – "Güzel bir saat ele geçirsen pek hoşuma gider." –
    "Komşumuz yüzbaşı karısına bir inci kolye yolladı. Sense hep ıvır zıvır
    gönderiyorsun!"
</div>
<div>
    <br/>
</div>
<div>
    Erdemli Cermen öylece çifte dilekle ilerliyordu; hem ülkesini genişletecek,
    hem evlatlarına değerli armağanlar yollayacaktı. "Almanya her şeyin
    üstünde!" Ama işte o hoş
</div>
<div>
</div>
<div>
    hayallerin peşi sıra giderken, aynı düşleri besleyen silah arkadaşlarıyla
    kucak kucağa çukurun dibini boylamıştı.
</div>
<div>
    <br/>
</div>
<div>
    Desnoyers, Ren Nehri'nin öte yakasında acınacak halde bekleşip duran
    kadınların sabırsızlığını canlandırdı hayalinde. Ölü listelerinde belki
    kayıpların adları yoktu bile. Ve Alman hatlarına mektuplar yağıp duruyordu;
    alıcısının eline hiç ulaşmayacak mektuplar. "Yanıt ver. Yazmıyorsun, belki
    de bize güzel bir sürpriz hazırlıyorsun da ondandır. Kolyeyi unutma sakın.
    Bir piyano gönder bize. Oymalı bir büfe olsa çok hoşuma gider. Fransızların
    pek hoş mobilyaları oluyor..."
</div>
<div>
    <br/>
</div>
<div>
    Kireçten ağarmış toprağın üstünde yalın bir haç öylece duruyordu. Yakınında
    bayrakçıklar çırpınıyordu. Sağa sola gidip geliyorlardı, alayla
    gülümseyerek itiraz eden başlar gibi: Hayır!.. Hayır!
</div>
<div>
    <br/>
</div>
<div>
    Otomobil yolunda ilerledi. Rehber şimdi uzaktaki bir mezar öbeğini
    gösteriyordu. Kuşkusu yoktu, alayın çarpıştığı yer orasıydı. Derken araç
    karayolundan ayrıldı, tekerlekleri kabartılmış toprağa battı, çarpışmanın
    gelişimine göre, rasgele oraya buraya serpilmiş mezarları ezmemek için
    geniş dolambaçlar çiziyordu.
</div>
<div>
    <br/>
</div>
<div>
    Tarlaların neredeyse tümü işlenmişti. İnsan eli mezardan mezara uzanmıştı
    ve sabah sis örtülerini kaldırdıkça giderek belirginleşiyordu.
</div>
<div>
    <br/>
</div>
<div>
    Kışın son güneş ışınlarıyla doğa gülümsemeye başlıyordu; kör, sağır,
    duyarsız, varlığımızdan habersizdi; insan denen zavallı hayvancıklardan
    ister bir tanesi olsun, ister bir milyon ceset olsun, hiç tınmadan alıyordu
    bağrına.
</div>
<div>
</div>
<div>
    <br/>
</div>
<div>
    Su kaynaklarında hâlâ buzdan saçaklar vardı; toprak ayakların altında cam
    çıtırtısıyla parçalanıyordu; su birikintilerinin kırışıkları kıpırtısız
    kalmışlardı; kapkara uyuyan ağaçlar gövdelerinde kışın giydirdiği maden
    yeşili örtüyü koruyorlardı; yerin bağrı sönüp cansızlaşmış gezegenlerinkini
    andıran vahşi, mutlak bir soğuk soluyordu...
</div>
<div>
    <br/>
</div>
<div>
    Ama ilkbahar tropik saraylarında çiçekten zırhını kuşanmıştı bile,
    sabırsızlıkla kişneyen yeşil kısrağını eyerlemişti: Çok geçmeden kırlarda
    koşmaya başlayarak, o dörtnala düzensiz koşuşturmasında kışın kara
    cinlerini önüne katıp sürecek, sırtına salınmış altın saçları havada hoş
    kokulardan bir iz bırakacaktı. Yollardaki otlar minimini tomurcuklarla
    kaplanmış, onun gelişini müjdeliyorlardı. Kuşlar, bir cesaret,
    barınaklarından çıkmışlar, örtülü mezarların arasında öfkeyle gaklayan
    kuzgunların arasında kanat çırpıyorlardı. Doğa güneşin alnında aldatıcı bir
    çocuksu gülümseme takınıyordu, cepleri çalıntı eşyalarla doluyken masum
    gözlerle bakan bir çocuk yüzü.
</div>
<div>
    <br/>
</div>
<div>
    Çiftçi tarlayı sürmüş, saban izini tohumla doldurmuştu. İnsanlar varsın
    birbirlerini boğazlasınlardı; toprağın onların nefretleriyle alışverişi
    yoktu, yaşamının gidişini onların yüzünden durduracak değildi. Saban
    dümdüz, kesin çizgilerini her yılki gibi açmış, insanlarla hayvanların
    tepişmelerini, top arabalarının derin izlerini silmişti. İnatçı azmini
    hiçbir şey değiştiremiyordu. Saban bombaların açtığı çukurları doldurmuştu.
</div>
<div>
    <br/>
</div>
<div>
    Çelik üçgen zaman zaman toprağın altındaki bazı engellere takılıyordu...
    adsız, mezarsız bir ölü. Demirden tırnak, görmediği nesneye acımaksızın
    yolunu izliyordu. Arada bir de daha sert engeller karşısında duralıyordu.
    Yere gömülüp
</div>
<div>
</div>
<div>
    patlamadan kalmış mermilerdi. Köylü ölüm aygıtını topraktan çekip
    çıkarıyor, kimi zaman da aygıt gecikmeli bir melanetle elinde patlıyordu...
    Ama toprak adamı geçimini sağlamak zorunda kaldığında korku nedir bilmez, o
    yüzden dosdoğru ilerlemesini sürdürüyor, ancak gözle görülür bir mezara
    rast geldiğinde yolundan sapıyordu. O noktada saban izleri saygıyla
    uzaklaşıyor, ufak dalgalanmalarla, üstü bayrakçıklar ya da haçlarla
    taçlanmış bu toprak parçalarının adalar gibi çevresinden dolaşıyordu.
    Morarmış bir ağza saplanan saban demiri geleceğin ekmeğinin yaratıcı
    tohumlarını bağrında taşıyordu. Tohumlar, gebe ahtapotlar misali,
    köklerinin kollarını uzatmaya hazırlanıyorlardı; daha birkaç ay önce şanlı
    umutlar ya da dehşet verici emeller beslemiş bulunan kafataslarına değin.
    Bir kez daha kendi kendini yenileyecekti yaşam.
</div>
<div>
    <br/>
</div>
<div>
    Otomobil durdu. Rehber haçların arasında koşturuyor, yarı silinmiş
    yazılarını sökmeye uğraşıyordu.
</div>
<div>
    <br/>
</div>
<div>
    — İşte burası!
</div>
<div>
    <br/>
</div>
<div>
    Bir mezarda alayın numarasını bulmuştu.
</div>
<div>
    <br/>
</div>
<div>
    Chichì ile kocası alelacele arabadan fırladılar. Ardından Dona Luisa acıdan
    kaskatı kesilmiş, gözyaşlarını gizlemek için yüzünü buruşturarak indi.
    Sonunda üçü sarındığı kürk battaniyeyi üstünden atmış olan babaya yardımcı
    oldular. Zavallı Bay Desnoyers! Yere bastığında sendeledi, sonra ayaklarını
    zorla sürüyerek, bastonunu saban izleri arasına saplayarak zahmetle
    ilerledi.
</div>
<div>
    <br/>
</div>
<div>
    — Dayan bana, yaşlı kocam –dedi karısı ona kolunu uzatarak.
</div>
<div>
</div>
<div>
    O otoriter aile reisi şimdi ancak yakınlarının desteği sayesinde hareket
    edebiliyordu.
</div>
<div>
    <br/>
</div>
<div>
    Mezarların arasında uzun, zahmetli yürüyüş başladı. Rehber haçlardan oluşan
    çalılığı inceliyor, adları heceliyor, yarı silinmiş olanların önünde
    kararsız duraklıyordu. Chichì mezardan mezara tek başına ilerledi. Rüzgâr
    siyah tüllerini uçuşturuyordu. Bir yazıtı sökmeye çabalayarak başını her
    eğişinde yas şapkasının altından bukleleri sarkıyordu. Ayakları saban
    izlerine gömüldü. Daha rahat yürüyebilmek için eteğini topladı, böylece
    tapılası bacaklarının birazı açığa çıkmış oldu; tadına doyulmaz bir yaşam,
    gizli güzellik, aşk esintisi o ölüm ve çürümüşlük toprağında adımlarını
    izledi.
</div>
<div>
    <br/>
</div>
<div>
    Uzaktan babanın sesi geliyordu.
</div>
<div>
    <br/>
</div>
<div>
    — Daha bulamadınız mı?..
</div>
<div>
    <br/>
</div>
<div>
    İki ihtiyar sabırsızlanmaktaydılar, oğullarının mezarını hemen bulsunlar
    istiyorlardı.
</div>
<div>
    <br/>
</div>
<div>
    Ama keşfe çıkanların mezarı bulmaları yarım saat aldı. Hep bilinmedik
    adlar, adsız haçlar ya da başka alayların numarasını gösteren yazıtlar. Don
    Marcelo artık ayakta duramıyordu. Yumuşak toprakta, saban yarıklarının
    arasında ilerlemek onun için bir işkenceydi. Umudunu yitirmeye başladı...
    Ah! Julio'nun mezarını asla bulamayacaktı. Anayla baba da kendi başlarına
    araştırıyorlardı. Bütün haçların önünde acılı başlarını eğiyorlar, ayakları
    çoğu kez bir cesedin varlığını gösteriyora benzeyen dar, uzun bir kabartıya
    gömülüyordu. Okuyorlardı adları... Hayır, orada da yoktu! Umutlarla
    üzüntülerin çetin yolunda böylece ilerliyorlardı.
</div>
<div>
</div>
<div>
    Derken bağırarak haber verdi Chichì: "Burada!.. Burada!" İki ihtiyar, her
    adımda düşmekten korkarak koştular. Tüm aile bir cenaze töreninde olduğu
    gibi, artık otlarla kaplanmaya başlamış olan bir tümseğin önünde toplandı.
    Başucundaki haça harfler bıçakla derinlemesine kazılmıştı: "Desnoyers..."
    Ardından, kısaltılmış rütbesi, alayı, taburu.
</div>
<div>
    <br/>
</div>
<div>
    Upuzun bir sessizlik oldu. Dona Luisa anında yere diz çökmüştü, gözleri
    haça dikiliydi; akları kıpkırmızı kesilmiş, artık yaş akıtmayan, iri iri
    açılmış gözler. Gözyaşları kendisine ancak oraya kadar eşlik etmişti. Şimdi
    sıradan dışavurumlara yanaşmayan bir acı onları uzaklaştırmış, kaçırmıştı.
</div>
<div>
    <br/>
</div>
<div>
    Baba o kaba saba mezara şaşırarak bakakaldı. Oğlu oradaydı işte, sonsuza
    değin orada!.. Bir daha göremeyecekti onu! Onun yerin bağrında, tabutsuz,
    doğruca toprağın içinde uyuduğunu tahmin etti, ecele yakalandığı andaki
    gibi, perişan kahraman üniformasıyla. Bitkilerin köklerini salkım saçak
    belki de kendisinin sevgiyle öptüğü o yüze dolamakta olduklarını, yağmurun
    onun gövdesinin her yanına ıslak ıslak sızdığını düşününce sanki bir
    aşağılamayla karşılaşmış gibi isyanla doldu yüreği. Oğlunun hayattayken
    kendine ne büyük özenle baktığını anımsadı; sonu gelmez banyolar, masajlar,
    silah eğitimi ve boksla güçlenişi, buz gibi duşlar, incelikli, kibar
    parfümler... hepsi gelip gelip bir buğday tarlasında, gübre yığını misali,
    yorgunluktan yıkılıp devrilen, düştüğü yere gömülüveren bir iş hayvanı
    misali çürümek içinmiş.
</div>
<div>
    <br/>
</div>
<div>
    Oğlunu hemen alıp oralardan götürmek istedi ve öyle yapamadığı için
    umutsuzluğa düştü. İzin koparır koparmaz onu oradan taşıtır, krallara layık
    bir mezar yaptırırdı... İyi de,
</div>
<div>
</div>
<div>
    sonuçta eline ne geçerdi ki? Bir yığın kuru kemiğin yerini değiştirmiş
    olurdu; ama o kemikleri kaplayan eti, kişiliğinin olanca güzelliği orada,
    toprağa karışmış kalırdı. Karun gibi zengin Desnoyers'in oğlu sonsuza değin
    Champagne'in yoksul bir tarlasına karışıp gitmişti. Ah, ne sefalet! Buna
    varmak için mi onca didinmiş, milyonlar yığmıştı o?
</div>
<div>
    <br/>
</div>
<div>
    Julio'nun ölümünün nasıl olduğunu bile bilmiyordu. Son sözlerini kimse
    aktaramazdı. Eceli bir anda, yıldırım gibi mi gelmişti, dünyadan
    bilinçsizliğin gülümsemesiyle mi ayrılmıştı, yoksa tarlanın ortasında terk
    edilmiş, uzun işkence saatleri mi geçirmişti, hiçliğe gömülmeden önce bir
    sürüngen gibi kıvranarak cehennemi bir acının kıskacında mı çırpınmıştı,
    bilmiyordu. O tümseğin altında ne vardı, bilmiyordu: Ölümün elini nazikçe
    değdirdiği bütün bir gövde mi yoksa çelik fırtınasının paramparça ettiği,
    şekilsiz beden artıklarının karmaşası mı, onu da bilmiyordu... Bir daha
    göremeyecekti oğlunu! Kafasını dolduran o Julio salt bir anı olarak
    kalacaktı, ana-babası yaşadığı sürece yaşayan bir ad, onlar ortadan yok
    olunca o da yavaş yavaş silinip gidecekti!..
</div>
<div>
    <br/>
</div>
<div>
    Bir inilti, bir hıçkırık duyarak şaşaladı... Sonra bir de baktı ki
    düşüncelerine acı bir hıçkırıkla eşlik eden meğer kendisiymiş.
</div>
<div>
    <br/>
</div>
<div>
    Karısı ayaklarının dibindeydi. Kupkuru gözlerle dua ediyordu, kendi
    umutsuzluğuyla baş başa dua ediyordu, bakışları büyülenmişçesine, inatla
    haça dikilmişti... işte oradaydı oğlu, tıpkı çocukluğunda, beşiğinde,
    uykusunu gözlediği zamanlardaki gibi... babanın haykırışı onun kafasında da
    çınlıyordu, ama öfkeli bir umutsuzlukla değil,
</div>
<div>
</div>
<div>
    sonsuz bir üzüntüyle. Onu bir daha göremeyecekti artık!.. Demek mümkündü
    böyle bir şey!
</div>
<div>
    <br/>
</div>
<div>
    İkisinin acıklı düşüncelerini Chichì gelip dağıttı. Koşa koşa otomobile
    gitmiş, kolları çiçeklerle dolu dönüyordu. Haçın üstüne bir çelenk astı;
    ardından dibine koskocaman bir demet yerleştirdi. Sonra tümseğin yüzeyini
    çiçek yapraklarından bir yağmurla kapladı, bir dini töreyi yerine
    getiriyormuşçasına ciddi, kaşları çatıktı, düşünceleriyle ağabeyini
    selamlayarak eşlik ediyordu: "Al, yaşamı güzellikleri ve zevkleriyle o
    kadar çok sevmiş olan senin için... Al, kadınları kendine âşık etmeyi bilen
    senin için..." Zihninde anısına acısı kadar büyük bir hayranlıkla
    ağlıyordu. Kız kardeşi olmasaydı, sevgilisi olmuş olmayı isterdi.
</div>
<div>
    <br/>
</div>
<div>
    Çiçek yağmuru bittiğinde bir yana çekildi, varlığıyla ana-babasının
    iniltili acısını rahatsız etmek istemiyordu.
</div>
<div>
    <br/>
</div>
<div>
    Yakınmalarının yararsızlığı karşısında, Don Marcelo'nun her zamanki öfkeli
    huyu uyanmış, kadere karşı esip savuruyordu.
</div>
<div>
    <br/>
</div>
<div>
    Düşmanların bulunduğunu hayal ettiği ufka bakıp yumruklarını sıktı öfkeyle.
    İnsanların ezeli karabasanı olan canavarı görür gibi oldu. Yani birçok kez
    olduğu gibi, kötülük yine cezasız mı kalacaktı?..
</div>
<div>
    <br/>
</div>
<div>
    Adalet diye bir şey yoktu; dünya rastlantının ürünüydü; hepsi yalandı,
    insanoğlu içinde yaşadığı çaresizliği korkmadan taşıyabilsin diye
    uydurulmuş avuntu sözleriydi.
</div>
<div>
    <br/>
</div>
<div>
    Uzaklarda, insanları çiğneyip geçen mahşerin dört atlısının nal seslerini
    duyar gibi oldu. Savaş kılıcını kavramış koca
</div>
<div>
</div>
<div>
    <br/>
</div>
<div>
    pazılı hayvansı genç irisini gördü; sadağında veba oklarıyla iğrenç iğrenç
    sırıtan okçuyu; açlık terazisiyle kel kafalı cimriyi; atının üstünde ecelin
    tırpanıyla ilerleyen cesedi gördü. İnsanoğluna varlıklarını duyuran tek
    alışılmış ve dehşetengiz ilahlar olarak tanıdı onları. Geri kalan her şey
    düşten ibaretti. Gerçek olan mahşerin dört atlısıydı...
</div>
<div>
    <br/>
</div>
<div>
    Birden, esrarengiz biçimde zihninden geçenleri sezmiş gibi, ayaklarının
    dibine çökmüş sızlanan o kafanın düşündüklerini okudu.
</div>
<div>
    <br/>
</div>
<div>
    Kendi başına gelen felaketlerin etkisiyle, anne başkalarının felaketlerini
    anımsamıştı. O da ufka bakıyordu. Düşman hatlarının ötesinde, kendi
    ailesininkine benzer bir acılı kafile canlanıyordu hayalinde. Yanında
    kızlarıyla Elena'yı görüyordu, mezarlar arasında dolaşıyor, sevdikleri bir
    adı araştırıyor, bir haçın önünde diz çöküyorlardı. Ah, o acı dolu sevinci
    bile tümüyle yaşayamayacaktı kız kardeşi. Öteki tarafa geçip bir başka
    mezarı arayamayacaktı. Günün birinde geçecek bile olsa, bulamayacaktı. O
    tapındığı beden adsız mezarlarda çürümüş olacaktı, onları az önce
    gördüğünde yeğeni Otto'yu anımsamıştı.
</div>
<div>
    <br/>
</div>
<div>
    — Tanrım, nereden kalkıp da bu topraklara geldik sanki? Neden doğduğumuz
    yerde yaşayıp gitmedik ki?..
</div>
<div>
    <br/>
</div>
<div>
    Bu düşünceleri sezinleyen Desnoyers, bir zamanlar karısını tanıdığı
    çiftliğin yemyeşil, göz alabildiğine uzanan ovasını anımsadı. Hayvan
    sürülerinin koşuşmasını işitir gibi oldu. Kentauros Madariaga geldi
    gözlerinin önüne, yıldızların parıltısı altında barışın neşesini, en
    değişik kökenlerden gelmiş, siyasal emellerden uzak, emekte ve bollukta
    birleşmiş insanların kutsal kardeşliğini ilan ediyordu.
</div>
<div>
</div>
<div>
    O da oğlunu düşünerek, karısı gibi yakındı: "Ne zorumuza kalkıp geldik
    sanki?.." O da acının verdiği dayanışma içinde, öteki taraftakilere acıdı.
    Onlar da kendileri gibi ıstırap çekiyorlardı; evlatlarını yitirmişlerdi.
    İnsan ıstırabı dünyanın her yanında aynıdır.
</div>
<div>
    <br/>
</div>
<div>
    Ama sonra öyle acındığına kızdı. Karl savaş yanlısıydı; savaşı insanın en
    kusursuz durumu sayanlardandı, kışkırtmalarıyla hazırlamıştı o çatışmayı.
    Savaşın onun evlatlarını yemesi yerinde olmuştu; onların ardından
    ağlamamalıydı. Ama kendisi her zaman barıştan yanaydı! Yalnızca bir oğlu,
    bir tanecik oğlu vardı... ve işte artık onu sonsuza değin yitirmişti!..
</div>
<div>
    <br/>
</div>
<div>
    Ölecekti, öleceğinden emindi... Önünde ancak birkaç aylık ömür kalmıştı. Ve
    ayaklarının dibinde dua etmekte olan hayat arkadaşı da çok geçmeden yok
    olacaktı. Bu yaşadıkları gibi bir darbenin ardından hayatta kalınmazdı ki.
    Artık bu dünyada yapacak hiçbir işleri kalmamıştı.
</div>
<div>
    <br/>
</div>
<div>
    Kızı yalnız kendini düşünüyordu, evlatları ana-babalarından ayıran katı
    içgüdüyle, ayrı bir ailenin çekirdeğini oluşturacaktı, öyle ya, insanlık
    ancak böyle yenilenebilirdi.
</div>
<div>
    <br/>
</div>
<div>
    Aileyi sürdürebilecek olan tek kişi Julio idi, adlarını ancak o
    sürdürebilirdi. Desnoyers'ler ölmüşlerdi; kızının çocukları Lacour
    olacaklardı... Her şey bitmişti.
</div>
<div>
    <br/>
</div>
<div>
    Don Marcelo yakında öleceğini düşününce bir tür memnunluk duydu. Dünyadan
    bir an önce çekip gitmek istiyordu. Kendisini onca kaygılandırmış olan bu
    savaşın sonunu merak etmiyordu. Nasıl biterse bitsin, kötü bitmiş olacaktı.
    Canavar sakatlansa bile birkaç yıl sonra yeniden
</div>
<div>
</div>
<div>
    <br/>
</div>
<div>
    canlanacaktı, insanlara sonsuza değin eşlik edecekti... Kendi açısından
    önemi olan tek şey, savaşın oğlunu elinden almış olmasıydı. Her şey
    karanlıktı, kapkaranlık... Dünya yok olup gidecekti... Kendi de
    dinlenecekti.
</div>
<div>
    <br/>
</div>
<div>
    Chichì altında herhalde cesetler bulunan bir tümseğin üstüne tırmanmıştı.
    Alnını kırıştırmış, ovayı seyre dalmıştı. Mezarlar... dört bir yanda
    mezarlar! Julio'nun anısı belleğinde ikinci plana geçmişti. Ne kadar
    ağlarsa ağlasın, onu diriltmesine olanak yoktu.
</div>
<div>
    <br/>
</div>
<div>
    Ecel tarlalarının görüntüsü onu yalnızca yaşayanları düşünmeye
    yöneltiyordu. Gözlerini bir o yana bir bu yana çevirirken, iki eliyle
    rüzgârın havalandırdığı eteklerini bastırıyordu.
</div>
<div>
    <br/>
</div>
<div>
    René tümseğin dibindeydi. Mezarları seyrettikten sonra genç kadın tekrar
    tekrar baktı ona, o ölülerle kocası arasında bir bağlantı kurar gibiydi. O
    da buradaki gibi çarpışmalarda canını tehlikeye atmıştı!..
</div>
<div>
    <br/>
</div>
<div>
    — Sen de benim zavallıcığım –dedi yüksek sesle–, tüm bu bahtsızlar gibi, şu
    anda sen de tepende bir haç, bir toprak yığınının altında yatıyor
    olabilirdin!..
</div>
<div>
    <br/>
</div>
<div>
    Asteğmen hüzünle gülümsedi. Evet, doğruydu.
</div>
<div>
    <br/>
</div>
<div>
    — Gel, çık buraya –diye buyurdu Chichì–. Sana bir şey söylemek istiyorum.
</div>
<div>
    <br/>
</div>
<div>
    Yanına geldiğinde kollarını onun boynuna doladı, bir hayat ve aşk rayihası
    saçan göğsünün gizli manolyalarına doğru çekti onu, hırsla, ısırırcasına
    öptü dudaklarından, ağabeyini çoktan unutmuş, aşağıda ağlaşıp ölmek isteyen
    iki ihtiyarı
</div>
<div>
</div>
<div>
    gözleri görmez olmuştu... ve rüzgârda serbest kalan etekleri eski
    zamanların amforalarını andıran kalçalarına yapışıp muhteşem kıvrımlarını
    ortaya koydular.
</div>
<div>
</div>
<div>
    [1] V. Blasco Ibañez'in yaşamı üstüne ayrıntılı bilgi için bkz. N. Gül
    Işık, "Önsöz", V. Blasco Ibañez, Fırtınadan Önce Şark, İş Bankası Yay.,
    İstanbul, 2007.
</div>
<div>
    <br/>
</div>
<div>
    [2] İspanya'da Yeni Dünya fatihlerine verilen ad.
</div>
<div>
    <br/>
</div>
<div>
    [3] Raymond Poincaré (1860-1934): Fransa başbakanı, daha sonra I. Dünya
    Savaşı sırasında cumhurbaşkanı.
</div>
<div>
    <br/>
</div>
<div>
    [4] 1903'te kurulmuş olan Fransız yazın akademisi.
</div>
<div>
    <br/>
</div>
<div>
    [5] Kefaret Şapeli: Fransız Devrimi sırasında giyotinle idam edilen kral
    XVI. Louis ve kraliçe Marie Antoinette'in anısına, 1816-1826 yılları
    arasında eski Madeleine Mezarlığı'nda, onların gömüldükleri noktada
    yaptırılmış olan neo-klasik tarzda minik bir kilise.
</div>
<div>
    <br/>
</div>
<div>
    [6] Gringo: Güney Amerika'da yabancı anlamında.
</div>
<div>
    <br/>
</div>
<div>
    [7] Yunan mitolojisinin belden yukarısı insan, aşağısı at biçimindeki
    yaratığı. Bu insan-hayvan karması mitolojik varlık imgesi Blasco Ibañez'in
    çağdaşı Latin Amerika yazarlarınca yeniden ele alınarak, kıtanın İspanyol
    fatihlerini ya da atıyla tek vücut olan gaucho'ları (sığırtmaç) anlatmak
    için kullanılmıştır.
</div>
<div>
    <br/>
</div>
<div>
    [8] Arjantin ve Uruguay yaylalarının sığırtmaçları. (İsp.)
</div>
<div>
    <br/>
</div>
<div>
    [9] İspanya'da Yeni Dünya fatihlerine verilen ad.
</div>
<div>
    <br/>
</div>
<div>
    [10] Ufak çiftlik, kır evi.
</div>
<div>
    <br/>
</div>
<div>
    [11] Arjantin'de yaygın olarak içilen bitki çayı
</div>
<div>
</div>
<div>
    [12] Ortaçağda şato sahibelerine ezgiler söyleyen saz şairlerine verilen
    ad.
</div>
<div>
    <br/>
</div>
<div>
    [13] Güney Amerika'da yerleşmiş İspanyollara ve onların konuştukları
    İspanyolcaya verilen ad.
</div>
<div>
    <br/>
</div>
<div>
    [14] Güney Amerika'nın yerli yemekleri.
</div>
<div>
    <br/>
</div>
<div>
    [15] Ulusal Konvansiyon ya da I. Fransız Cumhuriyeti: 1792-1795 yılları
    arasında ülke yönetimini üstlenmiş olan cumhuriyet rejimi.
</div>
<div>
    <br/>
</div>
<div>
    [16] Roma soylularına verilen ad.
</div>
<div>
    <br/>
</div>
<div>
    [17] Mahalle kabadayısı.
</div>
<div>
    <br/>
</div>
<div>
    [18] Kuzey Amerikalı.
</div>
<div>
    <br/>
</div>
<div>
    [19] 1859-1914 yılları arasında yaşamış Fransız İşçi Partisi milletvekili.
    Karl Marx'ın bazı fikirlerini benimsemişti, sınıf kavgasını tarihsel
    evrimin motoru sayıyordu, ama demokratik sosyalizmin kademeli olarak
    uygulanmasından yanaydı. Savaş arifesinde, Montmartre'da sokak ortasında
    tabancayla vurularak öldürüldü.
</div>
<div>
    <br/>
</div>
<div>
    [20] Karl Lamprecht, 1856-1915 yıllarında yaşamış Alman tarih profesörü.
    Çeşitli üniversitelerde öğretim üyeliği yapmıştır; Alman halkının yaşamının
    ve ruhunun gelişimini incelediği on iki ciltlik Almanya Tarihi ülkesinde
    pozitivist tarihçiliğin en anlamlı örneği sayılır.
</div>
<div>
    <br/>
</div>
<div>
    [21] Heinrich von Treitschke, 1834-1896 yıllarında yaşamış Alman tarih
    profesörü. Çeşitli üniversitelerde öğretim üyeliği yapmış, beş ciltlik XIX.
    Yüzyılda Almanya Tarihi başlıklı
</div>
<div>
</div>
<div>
    yapıtında şiddetli bir Alman milliyetçiliğini savunmuş, şansölye Bismarck'ı
    övmüştür.
</div>
<div>
    <br/>
</div>
<div>
    [22] 1832-1917 yıllarında yaşamış Alman filozofu. Berlin Üniversitesi'ndeki
    öğretim üyeliği sırasında tarihçilik okulundan kaynaklanan bilgilerden
    yararlanarak Hegelciliği yenilemiştir.
</div>
<div>
    <br/>
</div>
<div>
    [23] Fransız Devrim Savaşları sırasında 1792'de Fransız ordusu Valmy'de
    Prusya ordusunu bozguna uğratmıştı.
</div>
<div>
    <br/>
</div>
<div>
    [24] Cumhuriyet çağırıyor bizi, / Ya yeneriz ya ölürüz; / Bunun için yaşar
    bir Fransız, / Bir Fransız bunun için ölmeli.
</div>
<div>
    <br/>
</div>
<div>
    [25] Fransız Devriminin militanlarına verilen ad.
</div>
<div>
    <br/>
</div>
<div>
    [26] Alsace'tır ve Lorraine'dir, / Bize gereken Alsace'tır. / Oh, oh, oh,
    oh.
</div>
<div>
    <br/>
</div>
<div>
    [27] Yazar, mahşerin dört atlısı görüntüsünü çizerken "Havari Yuhanna"nın
    imgelerini aynen yineliyor: Kitab-ı Mukaddes'in geleceğe yönelik kehanetler
    içeren bu bölümünde yer alan yoğun ve gizemli simgesel imge ve olaylar
    yüzyıllar boyunca Hıristiyanlıkta pek çok araştırma ve yoruma konu olmuşsa
    da, esinleyici ve şiirsel anlatımının içeriği açıklığa kavuşturulamadan
    kalmıştır.
</div>
<div>
    <br/>
</div>
<div>
    [28] Resimlerle Mahşer.
</div>
<div>
    <br/>
</div>
<div>
    [29] Joseph Joffre, 1852-1931 yılları arasında yaşamış, I. Dünya Savaşı'nda
    1914-1916 yılları arasında Fransız ordusuna komuta eden general. Müttefik
    ordusunun geri çekiliş harekâtı ve ilk Marne Çarpışması'yla ün kazanmıştır.
</div>
<div>
</div>
<div>
    [30] Adını Garibaldi'den alan İtalyan gönüllü birliği.
</div>
<div>
    <br/>
</div>
<div>
    [31] Alman.
</div>
<div>
    <br/>
</div>
<div>
    [32] 1870 Fransa-Prusya savaşında Almanlara kesin zaferi sağlayan çarpışma;
    İmparator III. Napolyon ordusuyla birlikte teslim olmuştu.
</div>
<div>
    <br/>
</div>
<div>
    [33] Ernest Renan: XIX. yüzyılda yaşamış ünlü Fransız yazar, filolog,
    filozof ve tarihçi.
</div>
<div>
    <br/>
</div>
<div>
    [34] Güney Fransa'da, Pireneler bölgesinde bir kasaba. 1858 yılında Meryem
    Ana'nın bir kız çocuğa göründüğü söylentisinin yayılmasıyla Katolikler için
    önemli bir hac yerine dönüşmüştür. Meryem Ana'ya adanmış Kutsal Mağara'ya
    özellikle şifa bulması güç, dindar hastalar mucize dilemeye giderler.
</div>
<div>
    <br/>
</div>
<div>
    [35] Alman mitolojisinin savaşçı bakireleri.
</div>
<div>
    <br/>
</div>
<div>
    [36] Ağır süvari.
</div>
<div>
    <br/>
</div>
<div>
    [37] ağırtop
</div>
<div>
    <br/>
</div>
</ion-content>

